༄༅།།བོད་ཀྱི་ནང་བསྟན་དཔེ་ཚོགས་ལྟེ་གནས།།
Tibetan Buddhist Resource Center
Text Scan Input Form - Title Page
Work:
W1PD105884
ImageGroup:
11 PD105886
n/a
LCCN:
n/a
ISBN:
Title:
ཕྱག་རྒྱ་ཆེན་པོའི་ལྟ་བ་སྤྱི་ཁྱབ་ཏུ་ངོ་སྤྲོད་པའི་ཁྲིད་ཡིག་ཕྱོགས་སྒྲིག
phyag rgya chen po'i lta ba spyi khyab tu ngo sprod pa'i khrid yig phyogs
sgrig
to-be-supplied
Author:
to-be-supplied
Descriptor:
Original Publication:
n/a
Place:
n/a
Publisher:
Date:
Volume:
Total Volumes:
TBRC Pages:
n/a
Introductory Pages:
Text Pages:
Scanning Information:
n/a
Scanned at M/S Satluj Infotech Images, E-45, Sector 27 Noida, District Gautam Buddha
Nagar, U.P. 201301 via New Delhi, IN for the Tibetan Buddhist Resource Center, 150 17th
st., New York, NY 10011, U.S.A 2006. Comments: 27/06/2010 Bill No: 62



ཉ མཁྱེན་བརྩེའི་འོད་སྣང་།
*
ནས༥g
ALZEKS
༄༅། །ཕྱག་རྒྱ་ཆེན་པོའི་ལྟ་བ་སྤྱི་ཁྱབ་ཏུ་ངོ་སྤྲོད་
པའི་ཁྲིད་ཡིག་ཕྱོགས་སྒྲིག་
བཞུགས་སོ། །
གཉལ་སྟོན་དཔལ་འབྱོར་ལྷུན་གྲུབ་སོགས་ཀྱིས་བརྩམས།
དཔལ་བརྩེགས་བོད་ཡིག་དཔེ་རྙིང་ཞིབ་འཇུག་ཁང་ནས་བསྒྲིགས།
བོད་ལྗོངས་མི་དམངས་དཔེ་སྐྲུན་ཁང་།



༄༅། །ཕྱག་རྒྱ་ཆེན་པོའི་ལྟ་བ་སྤྱི་ཁྱབ་ཏུ་ངོ་སྤྲོད་པའི་
ཁྲིད་ཡིག་ཕྱོགས་སྒྲིག་
བཞུགས་སོ། །
གཉལ་སྟོན་དཔལ་འབྱོར་ལྷུན་གྲུབ་སོགས་ཀྱིས་བརྩམས།
IE
ཉརིགས། བློ
PXLZEKS 11,
དཔལ་བརྩེགས་བོད་ཡིག་དཔེ་རྙིང་ཞིབ་འཇུག་ཁང་ནས་བསྒྲིགས།
བོད་ལྗོངས་མི་དམངས་དཔེ་སྐྲུན་ཁང་།་



མཁྱེན་བརྩེའི་འོད་སྣང་གི་དཔེ་ཚོགས་བསྡུ་སྒྲིག་ལས་མིའི་མཚན་ཐོ།
སྤྱི་ཁྱབ་བསྡུ་སྒྲིག་འགན་ཁུར་བ་གཙོ་བོ། གཟན་དཀར་ཐུབ་བསྟན་ཉི་མ་དང༌།
འགྲོ་འདུལ་རྡོ་རྗེ།
བསྡུ་སྒྲིག་འགན་ཁུར་བ་གཞོན་པ་དང་། གཙོ་སྒྲིག་པ། ཀརྨ་བདེ་ལེགས།
གཙོ་སྒྲིག་གཞོན་པ། བསྟན་འཛིན་བློ་གྲོས། ཐུབ་བསྟན་ཉི་མ།
བསྡུ་སྒྲིག་པ། ཐུབ་བསྟན་འོད་ཟེར། ཟླ་བ་བསྟན་འཛིན། དཔྱིད་ས་དཔལ་བཟང་།
དཀོན་མཆོག་བསམ་གཏན། ཤེས་རབ་བཟང་པོ།
ཞུ་དག་པ། བསྟན་འཛིན་བློ་གྲོས། ཐུབ་བསྟན་ཉི་མ། དཀོན་མཆོག་བསམ་གཏན།
ཐུབ་བསྟན་འོད་ཟེར། དཔལ་ལྡན་རྒྱལ་མཚོ།
རྒྱབ་ཤོག་བཟོ་སྐྲུན་ཇུས་འགོད་པ། འགྲོ་འདུལ་རྡོ་རྗེ། །
ལག་རྩལ་པ། ཡེ་ཤེས་ཆོས་མཚོ། །
པར་སྒྲིག་ལག་རྩལ་པ། ཡེ་ཤེས་ཆོས་མཚོ། བྱམས་པ་ཆོས་སྒྲོན། བསྟན་འཛིན།
བསོད་ནམས་ཚེ་སྒྲོན་སོགས་དཔལ་བརྩེགས་གློག་ཀླད་ལས་བྱེད་པ་རྣམས། །



དཔེ་སྐྲུན་གསལ་བཤད།
རང་རེའི་མེས་པོ་མཁས་དབང་དམ་པ་རིམ་བྱོན་གྱི་རྣམ་དཔྱོད་ལྟོ་བ་ཡངས་
པའི་རྩལ་ལས་རབ་ཏུ་འཁྲུངས་པའི་གཙུག་ལག་ནི་ནམ་མཁའི་མཐའ་ལྟར་མཉམ་
ལ་རི་རབ་ལྷུན་པོའི་དཔངས་ལས་མཐོ་བ། རྒྱ་མཚོ་ཆེན་པོའི་འཇིངས་བཞིན་ཟབ་
པ་བཅས་འཛམ་གླིང་སྐྱེ་འགྲོ་ཀུན་གྱི་མཐོང་ཆོས་སུ་གྱུར་ཅིང་། དེ་དག་ནི་རང་
རིགས་ཀྱི་རིན་ཐང་གཞལ་དུ་མེད་པའི་ཡིད་བཞིན་གྱི་ནོར་བུ་རིན་པོ་ཆེ་ཡིན་ལ།
མེས་རྒྱལ་ཤེས་རིག་བང་མཛོད་ནང་གི་གཟི་སྦྱིན་འོད་སྣང་འཕྲོ་བའི་གཅེས་
ནོར་ཡིན་པ་མ་ཟད། འཛམ་གླིང་ཤེས་རིག་བང་མཛོད་ཆེན་མོའི་ཁྲོད་ཀྱི་ངོ་མཚར་
བསམ་གྱིས་མི་ཁྱབ་པའི་མཆོག་ནོར་ཡང་ཡིན། འོན་ཀྱང་དེ་དག་མི་ལོ་བརྒྱ་
ཕྲག་སྟོང་ཕྲག་ནང་མི་དང་ རང་བྱུང་གིས་འཚེ་བས་རྐྱེན་པས་ཉམས་བརླག་ཏུ་
ཕྱིན་དང་འགྲོ་ལ་ཁད་དུ་ཐུག་ཅིང་། དེ་དག་གི་ནང་དོན་ཁ་ཅིག་ཡུལ་དང་དུས་
ཀྱིས་བསྐལ་བས་ཤིན་ཏུ་རྟོགས་དཀའ་བར་གྱུར་ཏེ། དུས་ཕྱིས་ཞིབ་འཇུག་དཔྱད་
གཞི་བྱ་རྒྱུར་འགོག་རྐྱེན་འཕྲད་ཀྱི་ཡོད། བོད་དུ་བཅིངས་འགྲོལ་བཏང་རྗེས་དང་
ལྷག་པར་དུ་ཏང་གི་སྐབས་བཅུ་གཅིག་པའི་ཀྲུང་ཨུ་ཚང་འཛོམས་གྲོས་ཚོགས་ཐེངས་
གསུམ་ པ་ ཚུན། ཏང་ དང་ རྒྱལ་ ཁབ་ནས་མི་ཤུགས་ དང༌ རྒྱུ་ སྟོབས་ ཀྱི་མཐུན་
རྐྱེན་བཟང་པོ་སྦྱར་ཏེ་ཤུལ་དུ་ལུས་པའི་གཙུག་ལག་མང་དག་ཅིག་མྱུར་སྐྱོབ་དང་།
འཚོལ་བསྡུ། ལེགས་ སྒྲིག །པར་ སྐྲུན་ བཅས་ མཛད་དེ་ གྲུབ་ འབྲས་ མི་ དམན་
པ་ཐོབ་དང་འཐོབ་བཞིན་པ་ལགས། འོན་ཀྱང་བྱ་བ་ འདི་ནི་རྒྱ་ཆེ་ཞིང་ཞིབ་
་་་
:་
：
:
་.
་་
-1-



དཔེ་སྐྲུན་གསལ་བཤད།
ཚགས་པ་དང་། གཏིང་དཔོག་དཀའ་བའི་ལས་གཞི་རླབས་པོ་ཆེ་ཞིག་ཡིན་གཤིས།
མདུན་སྐྱོད་ཀྱི་ལམ་བུ་ཀྱག་ཀྱོག་ཀྱང་ཀྱོང་ དང༌། ཐ་ན་ཚེར་མའི་ཚང་ཚིང་གིས་ཡོངས་
སུ་ གཏུམས་པའང་འབྱུང་སྲིད་པས་ རང་རེའི་ སྲིད་ གཞུང་དང་། འབྲེལ་ཡོད་
སྡེ་ཚན། མཉམ་སྡེབ། སྤྱི་དམངས་མི་སྒེར་བཅས་ཀྱིས་མཉམ་ལས་ཕྱར་བ་གྲུ་
འདེགས་ དང༌། བློ་རྩེ་ ཟོང་ ཁ་གཅིག་སྒྲིལ། ཐབས་ཤེས་ ཡོད་ དགུ་ རྩལ་ སྤྲུགས་
བཅས་ཀྱིས་རང་ངོས་ནས་འགོ་བརྩམས་པ་དང་བྱ་བའི་སྣེ་མོ་རེ་རེ་བཞིན་སྙིང་
རུས་ཆེན་པོས་རྒྱུན་བསྐྱངས་ནས་བསྒྲུབས་ཚེ། དཀའ་ཚེགས་མཐའ་དག་ལས་
རྣམ་པར་རྒྱལ་ཏེ་བྱས་རྗེས་དྲུད་ཤུལ་ཐོན་པ་ཞིག་ཡོང་ཐུབ་སྙམ། ད་ཕན་མི་ལོ་
བཅུ་གྲངས་ནང་དཔལ་བརྩེགས་བོད་ཡིག་དཔེ་རྙིང་ཞིབ་འཇུག་ཁང་གིས་རྣམ་
པར་དག་པའི་ལྷག་བསམ་དང་ངལ་བ་ཁུར་ བཟོད་ ཀྱི་ སྙིང་སྟོབས་ལ་བརྟེན་
ནས་འབད་འབུངས་ལྷུར་ལེན་གྱིས་བོད་ཀྱི་ས་གནས་གྲོང་ཁྱེར་དང་། རྫོང་དང་
ཤང་། ཐ་ ན་ མཐའ་ འཁོབ་ ལུང་ ཁུག་ གི་ གྲོང་ ཚོ་ དང༌ འབྲོག་ དགོན་ སོགས་
གང་སར་ཕེབས་ནས་དེ་ཁུལ་དུ་ཤིན་ཏུ་ཉག་ཕྲ་ཞིང་ཐར་ཐོར་དུ་ལུས་པའི་དཔེ་
རྙིང་དཔེ་དཀོན་མང་དག་ཅིག་མྱུར་སྐྱོབ་འཚོལ་བསྡུ་དང་། ལེགས་སྒྲིག་དཔེ་སྐྲུན་
མཛད་པ་ཀུན་གྱིས་མིག་མཐོང་ལག་ཟིན་བྱུང་བས་སྙིང་ཁམས་དབུས་ནས་དད་
གུས་དང་རྗེས་སུ་ཡི་རང་ཞུ་རྒྱུ་ཡིན། བོད་མི་རིགས་ཀྱི་ཕུལ་དུ་བྱུང་བའི་སྲོལ་རྒྱུན་
རིག་གནས་ཤུལ་བཞག་འཚོལ་བསྡུ་དང༌། ལེགས་སྒྲིག །དཔེ་སྐྲུན་བཅས་བྱས་ཏེ་དེང་
གི་སྤྱི་ཚོགས་ལ་ཞབས་འདེགས་དང་། ཕྱི་རབས་རྒྱུད་བཅས་རྣམས་ལ་སྐྱེས་སུ་འབུལ་
རྒྱུའི་དམིགས་ཡུལ་དང་། དགོས་པ། ཕན་རླབས་བཅས་ལ་བློ་ཁ་གཅིག་མཐུན་
ཐོག་ད་ལམ་དཔལ་བརྩེགས་བོད་ཡིག་དཔེ་རྙིང་ཞིབ་འཇུག་ཁང་དང་། འདི་ག་



གསལ་བ
དཔེ་སྐྲུན་གསལ་བཤད།
བོད་ལྗོངས་མི་དམངས་དཔེ་སྐྲུན་ཁང་གཉིས་ཞིབ་འཇུག་གྲོས་མོལ་ཐེངས་མང་
བྱས་མཐར། ཁོང་རྣམ་པས་འཚོལ་བསྡུ་ལེགས་སྒྲིག་མཛད་པའི་གསུང་རབ་དཔེ་
རྙིང་དཔེ་དཀོན་གལ་ཆེན་ཁག་ངེད་དཔེ་སྐྲུན་ཁང་གིས་རིམ་བཞིན་དཔེ་སྐྲུན་བྱ་
གཏན་འཁེལ་བ་བཞིན། ད་ལན་མཁྱེན་བརྩེའི་འོད་སྣང་ཞེས་པའི་དཔེ་ཚོགས་
ཁོངས་སུ་ 《ཕྱག་ རྒྱ་ ཆེན་ པོའི་ ལྟ་ བ་ སྤྱི་ ཁྱབ་ ཏུ་ ངོ༌ སྤྱོད་ པའི་ཁྲིད་ ཡིག་
ཕྱོགས་སྒྲིག་བཞུགས་སོ། །ཞེས་བྱ་བ་ འདི་ དཔེ་སྐྲུན་ཞུས་པ་ ཡིན་ཞིང་། དཔེ་དེབ་
འདིའི་དཔེ་སྒྲིག་དང་ཞུ་དག་ཐད་ཞིབ་ཚགས་ནན་ཏུར་བྱས་ཁུལ་ལགས་ཀྱང་ད་
དུང་སྐྱོན་ཆ་མི་ཉུང་བ་ཞིག་ཡོད་སྲིད་སྟབས། མཁྱེན་དཔྱོད་ཡངས་པའི་གཟིགས་
པ་པོ་རྣམས་ཀྱིས་ནོར་བཅོས་ཀྱི་དགོངས་འཆར་ལྷུག་སྩོལ་ཡོད་པ་མཁྱེན། མཁྱེན།
མཁྱེན།
བོད་ལྗོངས་མི་དམངས་དཔེ་སྐྲུན་ཁང་ནས་བསྟན་རྒྱས་ཀྱིས།



༄༅། །བསྡུ་སྒྲིག་གསལ་བཤད།
ད་ལན་འདིར་མཁྱེན་བརྩེའི་འོད་སྣང་ ཞེས་ པའི་ དཔེ་ཚོགས་འདི་ཡང་
གཟན་དཀར་མཆོག་སྤྲུལ་ཐུབ་བསྟན་ཉི་མའི་བཀའ་སློབ་དང་མཛུབ་སྟོན་འོག།
ངེད་ཞིབ་འཇུག་ཁང་ནས་མ་དཔེ་འཚོལ་བསྡུ་དང་ལེགས་སྒྲིག་བྱས་པ་བརྒྱུད།
དཔེ་རྒྱུན་དཀོན་ཞིང་དེང་དུས་ཉེ་བར་མཁོ་བའི་རིན་བྲལ་གྱི་གསུང་རབ་ཁག་
ཅིག་སྟེ། གཉལ་སྟོན་དཔལ་འབྱོར་ལྷུན་གྲུབ་ཀྱིས་མཛད་པའི་སྙན་བརྒྱུད་ཡིད་
བཞིན་ནོར་བུ་ལྟ་བ་སྤྱི་ཁྱབ་ཏུ་ངོ་སྤྲོད་པའི་ཁྲིད་ཡིག་འདི་ནི་མ་དཔེ་སེ་ར་དགོན་
ནས་གཡར་གནང་ཞུས་པ་དང༌། མ་དཔེ་འདི་དེ་སྔོན་ཤིང་པར་དུ་འཁོད་ཀྱང་ད་ལྟ་
རྨེག་མེད་དུ་སོང་ཟིན་འདུག ། །
པཎ་ཆེན་བློ་བཟང་ཆོས་རྒྱན་གྱིས་མཛད་པའི་དགེ་ལྡན་བཀའ་བརྒྱུད་རིན་
པོ་ཆེའི་ཕྱག་ཆེན་རྩ་བ་རྒྱལ་བའི་གཞུང་ལམ་ཞེས་བྱ་བ་དང་དེའི་རང་འགྲེལ་རྒྱས་
པར་བཤད་པ་ཡང་གསལ་སྒྲོན་མེ་ཞེས་བྱ་གཉིས་དང་། བྱང་ཆུབ་ལམ་གྱི་སྒྲོན་
མའི་རྣམ་བཤད་ཕུལ་བྱུང་བཞད་པའི་དགའ་སྟོན་ཞེས་བྱ་བ་བཅས་ཚན་པ་གསུམ་
པོ་འདི་བཀྲ་ཤིས་ལྷུན་པོ་དགོན་ནས་གཡར་གནང་ཞུས་པ་དང་། ལྕང་སྐྱ་རོལ་
པའི་རྡོ་རྗེས་མཛད་པའི་ལྟ་མགུར་ཨ་མ་ངོས་འཛིན་ཞེས་བྱ་བ་ཤིང་པར་སེ་ར་
དགོན་དུ་ཡོད།
༧གོང་མ་ཆེན་པོའི་ལུང་གིས་ཞྭ་སེར་བསྟན་པའི་གསལ་བྱེད་ཨ་ཆི་ཐུ་ནོ་
མན་ཧན་དུ་འབོད་པས་མཛད་པ། ལྟ་བའི་ཉམས་མགུར་ཨ་མ་ངོས་འཛིན་གྱི་
- 1 -



--
-
-
-
-
བསྡུ་སྒྲིག་གསལ་བཤད། །
འགྲེལ་པ་བདག་འཛིན་དགྲ་དཔུང་འཇོམས་པའི་མཚོན་ཆ་སྐལ་ལྡན་པདྨོ་བཞད་
པའི་ཉིན་བྱེད་ཅེས་བྱ་བ་འདིའི་མ་དཔེ་བཀྲ་ཤིས་ལྷུན་པོའི་གྲྭ་པ་ཞིག་ལས་གཡར་
གནང་ཞུས་པ་བྲིས་མ་ཡིན། །
གོང་ཞུས་ཀྱི་གསུང་རབ་འདི་རྣམས་གདུལ་བྱ་རྣམས་སེམས་སྦྱོང་བ་ལ་ཉེ་
བར་མཁོ་བ་དང༌། ལག་ཏུ་ལེན་བདེ་བ། ཚིག་གི་སྤྲོས་པ་མི་རྒྱས་པར་དོན་གྱི་སྙིང་
པོ་རྩལ་དུ་སྟོན་ནས་ལྟ་སྒོམ་སྤྱོད་གསུམ་གྱི་ལམ་གྱི་གནས་ཆ་ཚང་ལ་ལམ་གྱི་གོ་
རིམ་མཐར་ཆགས་སུ་བསྒྲིགས་ནས་སྟོན་པས་ན་ཉམས་སུ་ལེན་བདེ་བ་མ་ཟད།
གྲུབ་མཐའ་རིས་མེད་ཀྱི་ཉམས་ལེན་གྱི་ཟབ་གནད་རྣམས་དགོངས་པ་གཅིག་ཏུ་
འབབ་ཚུལ་ལུང་རིགས་དྲི་མ་མེད་པ་གཉིས་ཀྱི་ལམ་ནས་ལེགས་པར་སྒྲུབ་པའི་
བསྟན་བཅོས་ཚན་པ་དྲུག་པོ་འདི་ཕྱོགས་གཅིག་ཏུ་བསྒྲིགས་ནས་པར་སྐྲུན་ཞུས་
པ་ཡིན།
།
གཞུང་དྲུག་པོ་འདིས་བརྗོད་བྱ་གང་ཞིག་བསྟན་སྙམ་ན། དང་པོས། ལྟ་
བ་སྤྱི་ཁྱབ་ཏུ་ངོ་སྤྲོད་པའི་ཚུལ་དང་། ལྟ་བ་ཟབ་མོ་ལ་བག་ཆགས་འཇོག་པའི་ཕྱིར་
རྗེ་བཙུན་ཙོང་ཁ་པའི་དགོངས་པ་ཅུང་ཟད་བསྟན་པ་གཉིས་ཀྱིས་ཐེག་པ་ཆེན་པོའི་
ལམ་རྒྱ་ཆེ་བ་དང་། ཟབ་པའི་རིམ་པ་གཉིས་ལས་ཟབ་མོ་སྟེ་ལྟ་བའི་ཆ་གཙོ་བོར་
གཏན་ལ་ཕབ་ནས་སྔོན་བྱོན་སྐྱེས་ཆེན་དམ་པ་རྣམས་ཀྱི་དགོངས་པ་གཅིག་ཏུ་
སྒྲུབ་ཡོད།
གཉིས་པ་དང་གསུམ་པས། ཕྱག་རྒྱ་ཆེན་པོ་ལ་བཞེད་ཚུལ་མང་ཡང་། མདོ་
སྔགས་གཉིས་སུ་འདུ་ལ། སྔགས་ཀྱི་དབང་དུ་བྱས་ནས་མདོར་བསྡུས་ཙམ་ཞིག་
རྣམ་པར་བཤད་པ་དང་། མདོའི་དབང་དུ་བྱས་ནས་རྒྱས་པར་བཤད་པ་གཉིས་



བསྡུ་སྒྲིག་གསལ་བཤད།
ཀྱིས་ ཕྱག་རྒྱ་ཆེན་པོ་དང༌
། དབུ་མ་དང་། རྫོགས་པ་ཆེན་པོ་གསུམ་དགོངས་པ་
གཅིག་ཏུ་གནས་པ་ལུང་རིགས་དྲི་མ་མེད་པ་གཉིས་ཀྱིས་ལེགས་པར་སྒྲུབ་པར་
མཛད་ཡོད།
བཞི་པས། སྐྱེས་བུ་གསུམ་གྱི་ལམ་གྱི་རིམ་པ་སྤྱིར་བཤད་པ་དང་། བྱེ་བྲག་
སོ་སོའི་མཚན་ཉིད་བཤད་པའི་སྒོ་ནས་མངོན་པར་མཐོ་བ་ལྷ་མིའི་གོ་འཕང་ཐོབ་
པའི་ཐབས་དང་། ངེས་པར་ལེགས་པ་ཐར་པ་དང་ཐམས་ཅད་མཁྱེན་པའི་གོ་
འཕང་ཐོབ་པའི་ཐབས་མ་ནོར་བར་ཉམས་སུ་ལེན་ཚུལ་གཉིས་ཀྱིས་ཐུན་མོང་
དང༌། ཐུན་མོང་མ་ཡིན་པ་གསང་སྔགས་ཀྱི་ལམ་ཉམས་སུ་ལེན་ཚུལ་དང་བཅས་
པས་སྐལ་ ལྡན་གྱི་སྐྱེས་བུ་སངས་རྒྱས་ཀྱི་སར་བགྲོད་པར་བྱེད་ པའི་སྐྱེས་བུ་
མཆོག་གི་ཆོས་ལུགས། སྐྱེས་བུ་གསུམ་གྱི་ཉམས་སུ་བླང་བར་བྱ་བའི་ རིམ་པ་
མཐའ་དག་མ་ཚང་བ་མེད་པར་བསྡུས་ནས་བསྟན་ཡོད།
ལྔ་པ་དང་དྲུག་པས། གསང་སྔགས་ཀྱི་ལྟ་བ་ཉམས་སུ་ལེན་ཚུལ་ཏེ། བདེ་
སྟོང་ཟུང་འཇུག་གི་ཡེ་ཤེས་དངོས་བཤད་པ་དང་། གྲུབ་མཐའ་སྨྲ་བ་གཞན་གྱི་
འདོད་པ་བརྗོད་པ། རང་ཉིད་ཀྱི་ཟབ་མོའི་ལྟ་བ་བཙལ་བའི་ཚུལ་གསུམ་གྱིས་
ལམ་རིམ་པ་གཉིས་ཀྱིས་རྣལ་འབྱོར་ལ་བརྟེན་ནས་འབྲས་བུ་ཟུང་འཇུག་རྡོ་རྗེ་
འཆང་གི་གོ་འཕང་མངོན་དུ་བྱེད་ཚུལ་གསལ་བར་བསྟན་ཡོད། །
དཔལ་བརྩེགས་བོད་ཡིག་དཔེ་རྙིང་ཞིབ་འཇུག་ཁང་གི་བསྟན་འཛིན་བློ་གྲོས་པས།
-3-



སྔོན་འགྲོའི་ཞུ་ཚིག
དེ་ཡང་འགྲོ་བ་ལྷ་དང་བཅས་པའི་མ་འདྲིས་པའི་མཛའ་བཤེས། ཕན་
བདེའི་རྩ་ལག་ཏུ་གྱུར་པ། བདག་ཅག་གི་སྟོན་པ་མཉམ་མེད་ཐུབ་པའི་དབང་པོས་
གདུལ་བྱའི་ཁམས་དབང་མོས་པ་དང་འཚམས་ཤིང་། ཐར་འདོད་སྐྱེ་བོ་ཡོངས་ཀྱི་
འཇུག་ངོགས་དམ་པར་གྱུར་པའི་ཆོས་ཀྱི་ཕུང་པོ་ཇི་སྙེད་ཅིག་གསུངས་པ་ཡང་ལྟ་
བ་རྟེན་འབྱུང་དང༌། སྤྱོད་པ་འཚེ་བ་མེད་པའི་རིང་ལུགས་དྲི་མ་མེད་པ་འདི་ཉིད་
ཡིན་ལ། དེ་ཡང་གཏད་རབས་བདུན་དང༌། ཤིང་རྟ་ཆེན་པོ་གཉིས་ལ་སོགས་པ་
ལས། རིམ་པར་འཛམ་གླིང་གི་ཐ་གྲུ་ཀུན་ཏུ་ཁྱབ་པ་ལས། རང་ཅག་གངས་ཅན་
པར་མཚོན་ན། མཁྱེན་བརྩེའི་བདག་ཉིད་ཆེན་པོ་མེས་པོ་བཀའ་དྲིན་ཅན་རྣམས་
ཀྱི་འཕྲིན་ལས་ཀྱི་འོད་སྣང་། ཕྱི་རབས་འགྲོ་བའི་ལམ་སྟོན་སྒྲོན་མེ་ལྟ་བུའི་བསྟན་
བཅོས་ས་ཆེན་པོའི་རྡུལ་ལྟར་གྲངས་ཙམ་ཡང་བགྲང་བར་དཀའ་བ་ཇི་སྙེད་ཅིག་
བཞུགས་པ་ལས། དེང་དུས་སྤྱི་ཚོགས་ལ་དགོས་གལ་ཆེ་བ་ཁ་ཅིག་མཁོ་བཏུས་
ཀྱིས། ཕྱོགས་གཅིག་ཏུ་བསྒྲིགས་པ་མཁྱེན་བརྩེའི་འོད་སྣང་ཞེས་པའི་དཔེ་ཚོགས་
འདི་ཉིད། བོད་ལྗོངས་མི་དམངས་དཔེ་སྐྲུན་ཁང་དང༌། ང་ཚོའི་དཔལ་བརྩེགས་
བོད་ཡིག་དཔེ་རྙིང་ཞིབ་འཇུག་ཁང་གཉིས་མཉམ་ལས་ཀྱིས་རྒྱ་ཆེའི་ཀློག་པ་པོ་
རྣམས་ཀྱི་སྤྱན་ལམ་དུ་རིམ་པ་བསྟར་ཆགས་སུ་འབུལ་རྒྱུ་ཡིན།
དེ་ ཡང་ ད་ ལྟའི་ ཆར་ ཕྱི་ དངོས་ པོའི་ འཕེལ་ འགྱུར་ དང༌། ནང་ བསམ་
པའི་ཤེས་ཚད་ཆ་མི་སྙོམས་པའི་དུས་རབས་ཀྱི་ཀྱོག་མཚམས་འདིར་། སྨྲ་ཤེས་
-1-



སྔོན་འགྲོའི་ཞུ་ཚིག
ཤིང་དོན་གོ་བ་འགྲོ་བ་མིའི་རིགས་སྤྱི་དང་། ཁྱད་པར་དུ་སྤྱི་ཚོགས་ལ་འགན་ཁུར་
གྱི་བསམ་ བློ་ལྡན་པའི་ཤེས་ཡོན་ཅན་རྣམས་ ཀྱིས། བསམ་བློ་གུ་ཡངས་དང༌།
མིག་རྒྱང་རིང་པོའི་སྒོ་ནས་བསམ་བློའི་ལངས་ཕྱོགས་མ་ནོར་བར་ལེགས་ཉེས་ཀྱི་
གནས་ ལ་ བསམ་ གཞིག་ དང༌། སྤྱི་ཚོགས་ལ་རང་ནུས་ ཀྱིས་ འགན་ ཁུར་ དང་
ཞབས་ཞུ་གང་འགྲུབ་བྱས་ནས། འཆམ་མཐུན་བརྟན་བརླིང་དང་ཤེས་དཔལ་ལྡན་
པའི་ཁོར་ཡུག་ཅིག་འཛུགས་སྐྲུན་བྱེད་པ་ནི། རང་ཅག་སྐྱེ་བོ་ཀུན་གྱི་ཕྲག་ཐོག་ཏུ་
བབ་པའི་འོས་འགན་ཞིག་ཡིན་སྙམ།
དེ་ཡང་ངེད་ཞིབ་འཇུག་ཁང་གི་ལོ་ངོ་བཅུ་ཕྲག་ལྷག་ཙམ་གྱི་རིང་། གཟན་
དཀར་མཆོག་སྤྲུལ་ཐུབ་བསྟན་ཉི་མའི་བཀའ་སློབ་དང་མཛུབ་སྟོན་འོག །མདོ་
དབུས་ཁམས་གསུམ་གྱི་ས་གནས་སོ་སོར་དངོས་སུ་བསྐྱོད་ཅིང་། དཔེ་རྙིང་དཔེ་
དཀོན་ རྣམས་ སྲུང་སྐྱོབ་དང༌། འཚོལ་བསྡུ། ཉམས་ གསོ་ སོགས་ ཀྱི་ ལས་ ཀའི་
བརྒྱུད་ རིམ་ནང་། གལ་ཆེའི་དཔེ་དཀོན་མང་པོ་ཞིག་རྙེད་སོན་བྱུང་བ་རྣམས།
བཀའ་གདམས་གསུང་འབུམ་ཕྱོགས་བསྒྲིག་དང་། བཀའ་གདམས་གསུང་འབུམ་
གཅེས་བཏུས། མེས་པོའི་ཤུལ་བཞག །ཕྱག་བྲིས་གཅེས་བཏུས། ཤེས་བྱའི་གཏེར་
བུམ། མཁན་ སློབ་ ཆོས་ གསུམ་ སོགས་ ཀྱི་ དཔེ་ ཚོགས་ རྣམས་ སོ་ སོར་ བསྡུ་
བསྒྲིགས་དང་དཔེ་སྐྲུན་ཞུས་དང་ཞུ་བཞིན་པ་ལས། ད་ལམ་མཁྱེན་བརྩེའི་འོད་
སྣང་ཞེས་པའི་དཔེ་ཚོགས་འདི་ཡང་། ཇི་སྐད་དུ། འཇུག་པ་ལས། སྙིང་རྗེའི་སེམས་
དང་གཉིས་སུ་མེད་བློ་དང༌། །བྱང་ཆུབ་སེམས་ནི་རྒྱལ་སྲས་རྣམས་ཀྱི་རྒྱུ། །ཞེས་
པ་ལྟར། བདག་ཅག་གི་སྟོན་པས་ཆོས་ཀྱི་རྣམ་གྲངས་ཇི་སྙེད་ཅིག་གསུངས་པའི་
སྙིང་པོ། མཁྱེན་དང་བརྩེ་བའི་རང་བཞིན་དེ་ཉིད་ཐོས་བསམ་སྒོམ་པའི་ཤེས་རབ་



སྔོན་འགྲོའི་ཞུ་ཚིག
ཀྱིས་རང་རྒྱུད་ལ་སྐྱེ་དགོས་པ་ཡིན་ལ། དེ་ལྟ་བུའི་ཐོས་བསམ་བྱ་ཡུལ་གྱི་གཞུང་
ལུགས་ནི། འཆོས་སྐྱོབ་ཡོན་ཏན་གཉིས་ལྡན་གྱི་བཀའ་དང་། བསྟན་བཅོས་རྣམ་
དག་ལ་རག་ལས་པས། འདིར་ཡང་བརྗོད་བྱ་གཙོ་བོ་དེང་དུས་ཀྱི་སྤྱི་ཚོགས་ལ་
དགོས་གལ་ཆེ་ཞིང་བསམ་བློའི་སློབ་གསོ་ལ་མེད་དུ་མི་རུང་བ་བྱང་ཆུབ་སེམས་
ཀྱི་བསླབ་བྱ་དང་འབྲེལ་བའི་ཟབ་ཆོས་དུ་མ་དང་། དཔེ་རྙིང་དཔེ་དཀོན་གྱི་རིན་
ཐང་ལྡན་པ། ཡིག་ཚོགས་ཉུང་ཞིང་བལྟ་བདེ་བ། གྲུབ་མཐའ་ཕྱོགས་སུ་མ་ལྷུང་
བ། སྤྱི་ཚོགས་ཛ་དྲག་དང་རྙོག་འཛིང་སོགས་ ཀྱིས་ཡིད་སེམས་ཉམས་ཉེས་སུ་
གྱུར་ཚེ། བལྟ་ཀློག་བྱས་ན་བློ་རྣལ་དུ་དབབ་པ་སོགས་དམིགས་བསལ་གྱི་དགོས་
པ་དང༌། རིན་ཐང་ལྡན་པའི་དཔེ་ཚོགས་ཞིག་ལགས་པས། རྒྱ་ཆེའི་མཁྱེན་དཔྱོད་
དང་ལྡན་པ་རྣམས་ཀྱིས་དགྱེས་གཟིགས་གནང་སྟེ། ནང་བསམ་བློའི་ཤེས་ཡོན་གྱི་
འཕེལ་ཕྱོགས་ཡང་ཕྱི་དངོས་པོའི་འཕེལ་རྒྱས་དང་དོ་མཉམ་པའི། ཤེས་འབྱོར་
གཉིས་ལྡན་གྱི་སྤྱི་ཚོགས་བཟང་པོ་ཞིག་ཕྱོགས་དང་ཐ་གྲུ་ཀུན་ཏུ་ཡོང་ཐུབ་པའི་རེ་
སྨོན་ཡང་ཡང་ཞུ་བ་ལགས། །
འདི་ཡང་མཁྱེན་དཔྱོད་ལྷག་བསམ་ཟླ་དང་བྲལ་བའི་མཁས་དབང་གཟན་
དཀར་མཆོག་སྤྲུལ་ཐུབ་བསྟན་ཉི་མའི་བཀའ་ཡིས་བསྐུལ་མ་གནང་བར་ཇི་མི་
སྙམ་དུ་འདོར་མ་ཕོད་པར་ཅུང་ཟད་ཙམ་དུ་སྨྲས་པའོ། །
དཔལ་བརྩེགས་བོད་ཡིག་དཔེ་རྙིང་ཞིབ་འཇུག་ཁང་ནས་འགྲོ་འདུལ་རྡོ་རྗེས།
༣-



བསོད་ནམས་འདི་ཡིས་ཐམས་ཅད་གཟིགས་པ་ཉིད། །
ཐོབ་ནས་ཉེས་པའི་དགྲ་རྣམས་ཕམ་བྱས་ནས། །
སྐྱེ་དགའ་ན་འཆིའི་རྦ་རླབས་འཁྲུགས་པ་ཡི། །
སྲིད་པའི་མཚོ་ལས་འགྲོ་བ་སྒྲོལ་བར་ཤོག །
By this merit,may all attain omniscience.
May it defeat the enemy,wrongdoing.
From the stormy waves of birth,old age,sickness,and death,
From the ocean of samesara, may I free all beings.
E3 jk /# #iiEE E PE， PÉ BE། si sgk>i ,
EE%8EXI# *#, j/] - : . Ji |འིrig:
感谢功德主丁曼丽



༄༅། །གཉལ་སྟོན་དཔལ་འབྱོར་ལྷུན་གྲུབ་ཀྱི་མཛད་རྣམ་
མདོར་བསྡུས་བཞུགས།
སེ་ར་དགོན་གྱི་ཁྲི་ཐོག་བརྒྱད་པ་འདི་ཉིད་རབ་བྱུང་བདུན་པའི་མེ་ལུག་སྤྱི་
ལོ་ (༡༤ ༢༧) ལོར་གཉལ་ཁུལ་དུ་སྐུ་བལྟམས། སྐུ་གཞོན་དུས་གསང་ཕུར་ཆོས་
ཞུགས་མཛད་དེ་ཆོས་རྗེ་རིན་ཆེན་བྱང་ཆུབ་དང་། འབྲས་སྤུངས་སུ་བྱོན་ཏེ་མཁས་
པ་མུས་སྲད་པ། དགའ་ལྡན་དུ་ཕེབས་ཏེ་བ་སོ་ཆོས་ཀྱི་རྒྱལ་མཚན་སོགས་ལ་
བསྟེན་ནས་མདོ་སྔགས་རིག་གནས་དང་བཅས་པར་སྦྱངས་པ་དཔྱིས་ཕྱིན་པར་
མཛད་དེ་མཁས་པ་ཆེན་པོར་གྱུར། གྱེ་རེ་དཀའ་བཞི་པ་སོགས་ལ་བསྙེན་པར་
རྫོགས་ཤིང་ཟབ་ཆོས་ཀྱི་དབང་ལུང་ཁྲིད་གསུམ་མང་དུ་གསན། དེ་ནས་དགའ་
ལྡན་བྱང་རྩེའི་མཚན་ཉིད་གྲྭ་ཚང་གི་འཆད་ཉན་པ་མཛད། །
གསང་ཕུར་སྦེ་སེར་འཆད་ཉན་མཛད་སྐབས་པཎ་ཆེན་ཤཱཀྱ་མཆོག་ལྡན་
དང་རྩེ་ཉག་པ་གཉིས་ཐལ་འགྱུར་གྱིས་བཅོམ་པས་མཚན་སྙན་གྲགས། གཞིས་
ཀ་སྣེའུ་པའི་དཔོན་དཔལ་འབྱོར་རྒྱལ་པོ་དང༌། དཔོན་ས་བུ་ཁྲིད་དཔལ་འཛོམས་
གཉིས་ཀྱིས་སེ་ར་བྱེས་གྲྭ་ཚང་བཙུགས་པའི་བྱེས་ཀྱི་སློབ་དཔོན་དང་པོ་དེ་ རྗེ་
འདིས་མཛད། ལོ་བཅོ་ལྔའི་རིང་གྲྭ་ཚང་དེའི་མཚན་ཉིད་ཀྱི་འཆད་ཉན་སྤེལ།
དགུང་ལོ་ལྔ་བཅུ་ང་ལྔ་ པ་ རབ་བྱུང་བརྒྱད་པའི་ལྕགས་མོ་གླང་ལོ་སྟེ་ སྤྱི་ལོ་
(༡༤༨༡)ལོར་སེ་ར་ཐེག་ཆེན་གླིང་གི་གདན་སའི་ཁྲི་ལ་བཞུགས་ནས་ལོ་ངོ་སོ་
བཞིའི་རིང་དུ་གདན་ས་བསྐྱངས་ཤིང་ཆོས་ཀྱི་འཁོར་ལོ་རྒྱ་ཆེར་བསྐོར། དགུང་ལོ་



རྩོམ་པ་པོའི་རྣམ་ཐར་མདོར་བསྡུས།
བརྒྱད་ཅུ་གྱ་བདུན་པ་རབ་བྱུང་དགུ་པའི་ཤིང་ཕོ་ཁྱི་ལོ་སྟེ་སྤྱི་ལོ་(༡༢༡༤)ལོར་
དགོངས་པ་ཆོས་དབྱིངས་སུ་གཤེགས། །
གསུང་འབུམ། 《རྒྱལ་བའི་གསུང་རབ་ཀྱི་དྲང་ངེས་འབྱེད་པའི་རྣམ་བཤད་
ལེགས་བཤད་སྙིང་པོའི་དོན་གསལ་བར་བྱེད་པའི་བསྟན་པའི་སྒྲོན་མེ་》དང་།
《སྙན་བརྒྱུད་ཡིད་བཞིན་ནོར་བུ་ལྟ་བ་སྤྱི་ཁྱབ་ཏུ་ངོ་སྤྲོད་པའི་ཁྲིད་ཡིག་》
སོགས་ཡོད། །



རྩོམ་པོའི་རྣམ་ཐར་མདོར་བསྡུས།
༈ པཎ་ཆེན་བློ་བཟང་ཆོས་ཀྱི་རྒྱལ་མཚན་གྱི་མཛད་རྣམ་
མདོར་བསྡུས་བཞུགས།
ཁོང་ནི་རབ་བྱུང་བཅུ་པའི་ལྕགས་རྟ་སྤྱི་ལོ་ (༡༥༧༠)ལོར་གཙང་རོང་གི་
མཚམས་ལྷན་གྱི་ནང་དྲུང་རྒྱལ་བའི་སྤེའུ་ཡུལ་དུ་ཡབ་འཚོ་བྱེད་ཚེ་རིང་དཔལ་
འབྱོར་དུ་གྲགས་ཀྱང་གསོ་རིག་གི་ཡོན་ཏན་དང་ལྡན་པའི་མེས་པོ་དྲུང་འཚོ་བ་
ཀུན་དགའ་འོད་ཟེར་དང༌། ཡུམ་མཚོ་རྒྱལ་གཉིས་ཀྱི་སྲས་སུ་སྐུ་འཁྲུངས། ཁོང་
གི་བྱིས་པའི་མིང་ལ་ཆོས་རྒྱལ་དཔལ་ལྡན་བཟང་པོ་ཞེས་བཏགས། དགུང་ལོ་ལྔ་
ལ་ཕེབས་སྐབས་དབེན་ས་པ་བློ་བཟང་དོན་གྲུབ་ཀྱི་སློབ་མ་མཁས་གྲུབ་སངས་
རྒྱས་ཡེ་ཤེས་ཀྱིས་དབེན་ས་པའི་སྤྲུལ་སྐུར་ངོས་འཛིན་ཞུས་ཏེ་མཚན་ལ་བློ་བཟང་
ཆོས་ཀྱི་རྒྱལ་མཚན་ཞེས་གསོལ། དགུང་ལོ་བཅུ་བཞི་པར་དབེན་དགོན་གྱི་ཁྲི་པ་
མཛད། དགུང་ལོ་བཅུ་བདུན་པར་བཀྲ་ཤིས་ལྷུན་པོར་མཚན་ཉིད་སློབ་གཉེར་ལ་
ཕེབས། དགུང་ལོ་ཉེར་གཉིས་པར་བཀྲ་ཤིས་ ལྷུན་པོའི་ཁྲི་པ་དམ་ཆོས་ཡར་
འཕེལ་ལས་བསྙེན་རྫོགས་ཀྱི་སྡོམ་པ་བཞེས། དགུང་ལོ་ཉེར་དགུ་པར་ལྔ་མཆོད་
ཆེན་མོའི་ཉིན་གངས་ཅན་ཆོས་འཕེལ་གྱི་ཁྲིར་ཕེབས། དགུང་ལོ་སོ་གཅིག་པར་
བཀྲ་ཤིས་ལྷུན་པོའི་ཁྲི་ཐོག་ཏུ་ཕེབས། དགུང་ལོ་ཞེ་བཞི་པར་རྒྱལ་བ་ཡོན་ཏན་རྒྱ་
མཚོའི་ཡོངས་འཛིན་མཛད། དགུང་ལོ་ཞེ་བདུན་ནས་བཟུང་སེ་འབྲས་གཉིས་ཀྱི་
མཁན་པོ་ལོ་ལྔ་རེ་མཛད། དགུང་ལོ་ལྔ་བཅུ་པར་ལྷ་སའི་ལྕགས་པོ་རིའི་མཚམས་
སུ་བོད་སོག་དམག་འཁྲུག་ལངས་སྐབས་ཆིངས་ཞུ་ནན་ཆེན་མཛད་པས་དམག་
-3-



རྩོམ་པ་པོའི་རྣམ་ཐར་མདོར་བསྡུས།
མཚམས་བཞག །དགུང་ལོ་ལྔ་བཅུ་ང་གཉིས་པར་རྒྱལ་བ་བློ་བཟང་རྒྱ་མཚོ་རྒྱལ་
བའི་ཡང་སྲིད་དུ་ངོས་འཛིན་མཛད། དགུང་ལོ་ང་ལྔ་བར་རྒྱལ་དབང་ལྔ་པའི་རབ་
བྱུང་གི་མཁན་པོ་མཛད། དགུང་ལོ་རེ་བརྒྱད་པར་རྒྱལ་དབང་ལྔ་པར་བསྙེན་
རྫོགས་ཀྱི་སྡོམ་པ་ཕུལ། དགུང་ལོ་དོན་གཉིས་ནས་བཟུང་ཞ་ལུ་དགོན་གྱི་མཁན་
པོ་ལོ་ཉི་ཤུར་མཛད། དགུང་ལོ་དོན་བཞི་པར་སེ་ཆེན་ཆོས་རྗེ་རྒྱ་ནག་ཏུ་ཆེད་
གཏོང་མཛད་པས། གོང་མ་ཤུན་ཊིས་(བླ་ན་མེད་པ་）ཞེས་པའི་མཚན་གསོལ་
བར་མ་ཟད་གསེར་ཡིག་པ་ཆེད་གཏོང་གིས་ཐམ་ག་སྐྱེས་དང་བཅས་པ་གནང་།
(རང་རྣམ་ནང་དུ་གསལ།) དགུང་ལོ་དོན་ལྔ་བར་གུ་ཤྲཱི་བསྟན་འཛིན་ཆོས་རྒྱལ་
གྱིས་པཎ་ཆེན་བྷོ་ཁི་ཏོ་ཞེས་པ་སྟེ་བློ་གྲོས་སྟོབས་ལྡན་ཞེས་པའི་མཚན་སྙན་
གསོལ། དེ་ནས་བཟུང་པཎ་ཆེན་སྐུ་ཕྲེང་རྣམས་ཀྱི་མཚན་དུ་པཎ་ཆེན་ཞེས་ཆེད་དུ་
ཐོགས་པ་རེད། ཁོང་ནི་པཎ་ཆེན་སྐུ་ཕྲེང་བཞི་པ་ཡིན། རྒྱལ་དབང་ལྔ་པས་ཁོང་
གི་སྤྲུལ་སྐུ་ངོས་འཛིན་གནང་བ་མ་ཟད། པཎ་ཆེན་སྐུ་ཕྲེང་གོང་མ་རྣམས་གཏན་
འབེབས་མཛད་པ་རེད། པཎ་ཆེན་སྐུ་ཕྲེང་བཞི་པའི་ཚུན་དུ་བཀྲ་ཤིས་ལྷུན་པོའི་
དགེ་འདུན་མང་ཚོགས་ཀྱིས་པཎ་ཆེན་རིམ་བྱོན་རྣམས་དགོན་པ་འདི་ཁའི་སྨོས་
མེད་ཀྱི་ཁྲི་པ་ཡིན་པར་གཅིག་གྱུར་དུ་ཁས་ལེན་བྱེད་ཀྱི་ཡོད་པ་རེད། ཁོང་གི་
སློབ་མ་གྲགས་ཆེ་བ་ནི། རྒྱལ་བ་ཡོན་ཏན་རྒྱ་མཚོ། རྒྱལ་བ་ངག་དབང་བློ་བཟང་
རྒྱ་མཚོ། རིན་པོ་ཆེ་སངས་རྒྱས་ཡེ་ཤེས། སྒམ་པོ་སྤྲུལ་སྐུ། སེ་ཆེན་ཆོས་རྗེ། སྟོང་
འཁོར་སྤྲུལ་སྐུ། སྐྱིད་ཤོད་ཞབས་དྲུང་ཆོས་རྗེ་བཅས་ཡིན། རབ་བྱུང་བཅུ་གཅིག་
པའི་ཆུ་ཕོ་སྟག་སྤྱི་ལོ་ (༡༦༦༢)ལོར་བླ་བྲང་ཡིད་དགའ་ཆོས་འཛིན་དུ་དགོངས་
པ་ཆོས་དབྱིངས་སུ་ཐིམ།



-
རྩོམ་པོའི་རྣམ་ཐར་མདོར་བསྡུས།
ཁོང་གི་གསུང་འབུམ་ནི། 《དཀར་ཆག》《རྟོགས་བརྗོད།》《རྣམ་ཐར།》
《ཆོ་ག 》《རྣམ་བཤད།》《རྩོད་ལན།》《བཅའ་ཡིག་》བཅས་པོ་ཏི་ལྔ་ཙམ་
བཞུགས།
པཎ་ཆེན་འདིའི་འཁྲུངས་འདས་ཀྱི་སྐོར་ལ་མི་མཐུན་པ་མང་སྟེ། 《ཞྭ་སེར་
བསྟན་པའི་སྒྲོན་མེ་རྗེ་ཙོང་ཁ་པ་ཆེན་པོས་གཙོས་སྐྱེས་ཆེན་དམ་པ་རིམ་བྱུང་གི་
གསུང་འབུམ་དཀར་ཆག་ཕྱོགས་གཅིག་ཏུ་བསྒྲིགས་པའི་དྲི་མེད་ཟླ་ཤེལ་གཙང་
མའི་མེ་ལོང་》ཞེས་བྱ་བ་ལས། རབ་བྱུང་བཅུ་པའི་མེ་ཡོས་སྤྱི་ལོ་ (༡༥༦༧)
ལ་འཁྲུངས། མཐར་དགུང་ལོ་གོ་དྲུག་ཆུ་སྟག་སྤྱི་ལོ་ (༡༦༦༢)ལ་སྐུ་གཤེགས་
ཞེས་གསལ། 《དུང་དཀར་རིན་པོ་ཆེའི་ཚིག་མཛོད་ཆེན་མོར།) རབ་བྱུང་བཅུ་
པའི་ ལྕགས་ རྟ་ (༡༥༧༠)ལོར་ འཁྲུངས་ ཤིང་ རབ་ བྱུང་ བཅུ་ གཅིག་ པའི་ ཆུ་
སྟག་ (༡༦༦༢)བར་ དགུང་ ལོ་ གོ་ གསུམ་ བཞུགས་ ཞེས་ གསལ། འོན་ ཀྱང་
འདིར་《གངས་ཅན་མཁས་གྲུབ་རིམ་བྱོན་གྱི་མིང་མཛོད་》བཞིན་བྲིས་ཡོད།
5 -



རྩོམ་པ་པོའི་རྣམ་ཐར་མདོར་བསྡུས།
-
-
༈ ལྕང་སྐྱ་རོལ་པའི་རྡོ་རྗེའི་མཛད་རྣམ་
མདོར་བསྡུས་བཞུགས།
-
ཁོང་ནི་རབ་བྱུང་བཅུ་གཉིས་པའི་མེ་བྱ་སྟེ་སྤྱི་ལོ་ (༡༧༡༧)ལོར་མདོ་སྨད་
བྱང་ཕྱོགས་ཀྱི་ལང་གྲུ་སྡེ་བཞིའི་ནུབ་པདྨོའི་སྡེ་བའི་ཆར་གཏོགས་འབྲོག་གནས་
བྲག་དཀར་གྱི་ལུང་པར་ཡབ་ཆི་ཀྱུ་ཚངས་པ་གུ་རུ་བསྟན་འཛིན་དང་། ཡུམ་བུ་
སྐྱིད་གཉིས་ཀྱི་སྲས་སུ་སྐུ་འཁྲུངས། ཁོང་དགུང་ལོ་བཞི་པར་ཀུན་མཁྱེན་དཀོན་
མཆོག་ འཇིགས་ མེད་ དབང་ པོས་ལྕང་སྐྱ་ བློ་ བཟང་ ཆོས་ ལྡན་ གྱི་ ཡང་ སྲིད་
དུ་ཐུགས་ཐག་བཅད། དེ་ནས་ལྕང་སྐྱ་གོང་མའི་སློབ་མ་ཨ་རྩེ་ཆོས་རྗེ་བློ་བཟང་
ཆོས་འཛིན་སློབ་དཔོན་དུ་བསྟེན་ནས་ཡི་གེའི་འབྲི་ཀློག་དང་ཆོས་སྤྱོད་གསོལ་
འདེབས་བཅས་ལ་ལེགས་པར་སྦྱངས། དགུང་ལོ་བདུན་པར་རྗེ་བློ་བཟང་བསྟན་
འཛིན་རྒྱལ་མཚན་གྱི་དྲུང་ནས་དགེ་བསྙེན་གྱི་སྡོམ་པ་བཞེས། དགུང་ལོ་བརྒྱད་
པར་གོང་མ་ཡུང་ཊིང་གིས་གདན་འདྲེན་ཞུས་པ་ལྟར་པེ་ཅིན་དུ་ཕེབས་ནས་ཟུང་
གྲུ་ཟི་དགོན་པའི་ཁྲི་ལ་ཞབས་ཀྱི་པདྨོ་བཀོད། གོང་མས་ལྕང་སྐྱ་ལ་བྱམས་བརྩེས་
འགྲོ་བ་ཡོངས་ཀྱི་སྤྱི་བོ་ནས་དབང་བསྐུར་བའི་ཀུན་མཁྱེན་བླ་མ་ཞེས་པའི་མཚན་
དང༌། གསེར་སྲང་བརྒྱད་ཅུ་ལས་བྱས་པའི་ཐམ་ག་གསེར་ཡིག་བཅས་གནང་སྟེ་
ཆབ་སྲིད་ཆེན་པོའི་བླ་མར་བཀུར། དགུང་ལོ་བཅུ་དགུ་པར་གོང་མའི་བཀའ་ལྟར་
དབུས་སུ་ཕེབས་ཏེ་རྒྱལ་དབང་སྐལ་བཟང་རྒྱ་མཚོ་ཁྲི་ལ་བཀོད་པར་མཛད། པཎ་
ཆེན་བློ་བཟང་ཡེ་ཤེས་ཀྱི་དྲུང་ནས་དགེ་ཚུལ་དང་དགེ་སློང་གི་སྡོམ་པ་མནོས་ཏེ་



རྩོམ་པོའི་རྣམ་ཐར་མདོར་བསྡུས།
མཚན་ལ་ཡེ་ཤེས་བསྟན་པའི་སྒྲོན་མེ་ཞེས་གསོལ། དགུང་ལོ་ཉེར་ལྔ་པར་གོང་མ་
ཆན་ལུང་གི་བཀའ་ལྟར་བསྟན་འགྱུར་སོག་ཡིག་ཏུ་བསྒྱུར་པས་ཕྱིས་སུ་པེ་ཅིང་དུ་
པར་བརྐོས་ཡོད། དེ་ནས་མི་རིང་བར་དགའ་ལྡན་བྱིན་ཆགས་གླིང་དང་དབེན་
དགོན་དམ་ཆོས་དགའ་ཚལ། གདུགས་དཀར་ལྷ་ཁང་སུམ་ཐོག་ཅན། རྒྱ་གར་ལྷ་
ཁང་། ཞེ་ཧོར་སྐྱེད་ཚལ་གྱི་ཉེ་འདབས་སུ་བསམ་ཡས་གཙུག་ལག་ཁང་ལ་དཔེ་
བླངས་ནས་བཞེངས་པའི་དགོན་པ་སོགས་པེ་ཅིན་དུ་བོད་ལུགས་ཀྱི་དགོན་པ་མང་
པོ་གསར་དུ་བཞེངས་ཏེ་གོང་མ་ལའང་བོད་ཡིག་བསླབས་ཤིང་ཟབ་ཆོས་རྣམས་
ཀྱང་རིམ་གྱིས་ཕུལ། དགུང་ལོ་ཞེ་གཅིག་པར་གོང་མའི་བཀའ་བཞིན་རྒྱལ་བ་
རིན་པོ་ཆེའི་ཡང་སྲིད་བཙལ་བར་དབུས་སུ་ཕེབས། དགུང་ལོ་ང་ལྔ་པར་གོང་མའི་
བཀའ་བཞིན་བཀའ་འགྱུར་མན་ཇུའི་སྐད་ཡིག་ཏུ་བསྒྱུར་པས་གོང་མ་ཐུགས་ཤིན་
ཏུ་དགྱེས་ནས་ཁོང་ལ་བརྩི་བཀུར་མཛད་དོ། །རབ་བྱུང་བཅུ་གསུམ་པའི་མེ་ཕོ་རྟ་
སྟེ་སྤྱི་ལོ། (༡༧༨༦)ལོར་རི་བོ་རྩེ་ལྔར་དགོངས་པ་ཆོས་དབྱིངས་སུ་གཤེགས།
ཁོང་གི་གསུང་རྩོམ་ནི་བསྟན་བཅོས་ཆེ་ཆུང་ཆིག་བརྒྱ་བརྒྱད་ཅུ་གྱ་དགུ་ཡོད་
པ་རྣམས་པོ་ཏི་བདུན་དུ་བསྡུས་ཏེ་པེ་ཅིན་དུ་ཤིང་པར་བརྐོས་ཡོད། ཁོང་གི་སློབ་
མ་ནི་དམ་པའི་སྐྱེས་རབས་འཛིན་པའི་སྤྲུལ་སྐུ། ཆོས་ཀྱི་གདན་ཁྲིར་བཞུགས་
པའི་བླ་ཆེན། བཀའ་པོད་མང་པོ་སྦྱངས་པའི་དགེ་བཤེས། སྒྲུབ་པ་སྙིང་པོར་བྱེད་
པའི་སྤོང་བ་པ། སྐད་གཉིས་སྨྲ་བའི་ལོ་ཙཱ་བ། འདུལ་བ་དང་མདོ་སྡེ་ལ་མཁས་
པའི་ཧྭ་ཤང་། དད་པའི་ནོར་གྱི་ཕྱུག་པའི་ཁྱིམ་བདག་སོགས་མཐའ་དབུས་ནོར་
འཛིན་གྱི་ཁྱོན་གང་སར་གནས།
-7-



རྩོམ་པ་པོའི་རྣམ་ཐར་མདོར་བསྡུས།
༈ ལྟ་བའི་ཉམས་མགུར་ཨ་མ་ངོས་འཛིན་གྱི་འགྲེལ་པ་བདག་འཛིན་དགྲ་
དཔུང་འཇོམས་པའི་མཚོན་ཆ་སྐལ་ལྡན་པདྨོ་བཞད་པའི་ཉིན་བྱེད་ཅེས་བྱ་བའི་
རྩོམ་པ་པོ་གསལ་བར་མ་ངེས་པས་མཛད་རྣམ་འབྲི་བར་མ་སྤོབས། འོན་ཀྱང་
འདིའི་མཇུག་ཏུ་མཁས་གྲུབ་ཀུན་གྱི་གཙུག་རྒྱན་ལྕང་སྐྱ་རོལ་པའི་རྡོ་རྗེའི་ཉམས་
མགུར་འདི་ལ་སྔགས་དང་སྦྱར་བའི་འགྲེལ་པ་ཞིག་དགོས་ཞེས་མཚུངས་བྲལ་
དམ་པའི་སྐྱེས་མཆོག་ལྕང་སྐྱ་མཆོག་སྤྲུལ་རིན་པོ་ཆེ་དང་། སྒྲུབ་ཁང་སྤྲུལ་པའི་སྐུ་
བཅས་ནས་བསྐུལ་ངོར་དམ་པ་གང་དེ་ལ་དད་པ་དང་ལྡན་པ་༧གོང་མ་ཆེན་པོའི་
ལུང་གིས་ཞྭ་སེར་བསྟན་པའི་གསལ་བྱེད་ཨ་ཆི་ཐུ་ནོ་མན་ཧན་དུ་འབོད་པས་བཞི་
སྡེ་དགའ་ལྡན་བསམ་གཏན་གླིང་གི་རང་ཤག་ཟུང་འཇུག་བདེ་བ་ཆེན་པོའི་ཕོ་བྲང་
དུ་སྦྱར་བའི་ཡི་གེ་པ་ནི་དད་བརྩོན་དགེ་ལ་འདུན་པ་དྲུང་ཡིག་དགེ་སློང་རྒྱ་མཚོ་
དཔལ་འབར་གྱིས་བགྱིས་པ་ཛ་ཡནྟུ་ཞེས་གསལ་བར་དཔག་ན་དུས་རབས་བཅུ་
དགུ་པའི་ནང་དུ་བྱུང་བའི་རི་བོ་དགེ་ལྡན་པའི་མཁས་གྲུབ་ཞིག་གོ །
•8 -



དཀར་ཆག
ན། ( 49)
སྙན་བརྒྱུད་ཡིད་བཞིན་ནོར་བུ་ལྟ་བ་སྤྱི་ཁྱབ་ཏུ་ངོ་སྤྲོད་པའི་
ཁྲིད་ཡིག ..
གཉལ་སྟོན་དཔལ་འབྱོར་ལྷུན་གྲུབ། (1)
དགེ་ལྡན་བཀའ་བརྒྱུད་རིན་པོ་ཆེའི་ཕྱག་ཆེན་རྩ་བ་རྒྱལ་བའི་
གཞུང་ལམ།.….................….…. པཎ་ཆེན་བློ་བཟང་ཆོས་ཀྱི་རྒྱལ་མཚན། (49)
ཕྱག་རྒྱ་ཆེན་པོའི་རྩ་བ་རྒྱས་པར་བཤད་པ་ཡང་གསལ་སྒྲོན་མེ།...…....
......…..……….……… པཎ་ཆེན་བློ་བཟང་ཆོས་ཀྱི་རྒྱལ་མཚན། (58)
བྱང་ཆུབ་ལམ་གྱི་སྒྲོན་མའི་རྣམ་བཤད་ཕུལ་བྱུང་བཞད་པའི་
དགའ་སྟོན། .....…................ པཎ་ཆེན་བློ་བཟང་ཆོས་ཀྱི་རྒྱལ་མཚན། (110）
ལྟ་མགུར་ཨ་མ་ངོས་འཛིན།......….........…... ལྕང་སྐྱ་རོལ་པའི་རྡོ་རྗེ། (199)
ལྟ་བའི་ཉམས་མགུར་ཨ་མ་ངོས་འཛིན་གྱི་འགྲེལ་པ། ….... ཨ་ཆི་ཐུ་ནོ་མན་ཧན། (203）



༄༅། །སྙན་བརྒྱུད་ཡིད་བཞིན་ནོར་བུ་ལྟ་བ་སྤྱི་ཁྱབ་ཏུ་
ངོ་སྤྱོད་པའི་ཁྲིད་ཡིག་བཞུགས་སོ། །
--
ན་མོ་གུ་རུ་དེ་ཝ་ཌཱ་ཀཱི་ཡ། མཁྱེན་བརྩེའི་དཀྱིལ་འཁོར་ཆ་ཤས་ཡོངས་
རྫོགས་ཤིང་། །ཕུལ་བྱུང་མཛད་པའི་འོད་དཀར་དྲྭ་བ་ཅན། །རིག་འཛིན་རྒྱུ་སྐར་
བྱེ་བས་ཡོངས་བསྐོར་བའི། །སྐྱབས་གསུམ་ངོ་བོ་དཔལ་ལྡན་བླ་མར་འདུད། །
ཐོག་མའི་མགོན་པོ་ཀུན་བཟང་ཧེ་རུ་ཀ །རྡོ་རྗེ་འཆང་དབང་རིགས་ལྔ་ཞི་ཁྲོའི་
ཚོགས། །བདེ་ཆེན་སྒྱུ་མའི་གར་གྱིས་རྣམ་རོལ་བ། །ཡི་དམ་ལྷ་ཚོགས་རྣམས་ལ་
ཕྱག་འཚལ་ལོ། །རྒྱལ་བའི་གསང་བ་ཀུན་ སྡུད་རྡོ་ རྗེ་ཆོས། །དགའ་རབ་རྡོ་རྗེ་
འཇམ་དཔལ་བཤེས་གཉེན་དང་། །ཤྲཱི་སིང་ཧ་རིག་འཛིན་པདྨ་འབྱུང་། །བེ་རོ་ལ་
སོགས་སྔ་འགྱུར་བརྒྱུད་པ་དང་། །ས་ར་ཧ་པ་ཀླུ་སྒྲུབ་ཡབ་སྲས་ཞབས། །ནཱ་རོ་མེ་
ཏཱི་ཇོ་བོ་ཡབ་སྲས་དང༌། །དམ་པ་སངས་རྒྱས་མར་མི་ཡབ་སྲས་དང་། །རྒྱ་བོད་
མཁས་གྲུབ་ཀུན་ལ་ཕྱག་འཚལ་ལོ། །ལྷན་སྐྱེས་བདེ་ཆེན་ལག་མཐིལ་ གཏེར་
བཞིན་དུ། །མངོན་སུམ་སྟོན་མཛད་འཇམ་དབྱངས་བླ་མ་དང་། །རྩམ་པོར་ཡབ་
སྲས་རྣམས་ལ་ཕྱག་འཚལ་ནས། །དེ་ཡི་ཞལ་གྱི་གདམས་པ་བྲི་བར་བྱ། །
དེ་ཡང་གངས་ཅན་གྱི་ལྗོངས་འདིར་སྔོན་བྱོན་པའི་མཁས་གྲུབ་ཆེན་པོ་
རྣམས་ཀྱི་བཞེད་པའི་ཐེག་པ་ཆེན་པོའི་ལྟ་བའི་སྲོལ་ཆེན་པོ་འདི་ལ་གསུམ་སྟེ།
དབུ་མ་ཆེན་པོ་དང་། ཕྱག་རྒྱ་ཆེན་པོ་དང་། རྫོགས་པ་ཆེན་པོའི་ལྟ་བའོ་ཞེས་
བཞེད་ལ། དེ་དག་གི་དགོངས་པ་འགྲེལ་ཚུལ་ཡང་མང་དུ་བྱུང་བ་ལས། རྩམ་པོར་
-1-



མཁྱེན་བརྩེའི་འོད་སྣང་ལས། གཉལ་སྟོན་དཔལ་འབྱོར་ལྷུན་གྲུབ་ཀྱི་གསུང་སྐོར།
ཡབ་སྲས་ཀྱི་བཞེད་པའི་རིག་འཛིན་ཆེན་པོ་པདྨ་འབྱུང་གནས་ཀྱི་མན་ངག་ལ་
བརྟེན་ནས་དེ་གསུམ་གའི་དགོངས་པ་ཐུན་མོང་བ་ཉམས་སུ་ལེན་ཚུལ་གྱི་གནད་
མཐུན་པ་རྣམས་ཀྱི་འཁྲིད་ཚུལ་ཕྱོགས་གཅིག་ཏུ་སྟོན་པ་ལ་ཆོས་སྤྱིའི་ལྟ་བའམ།
ལྟ་བ་སྤྱི་ཁྱབ་ཏུ་ངོ་སྤྲོད་པ་ཞེས་པའི་འཁྲིད་ཚུལ་བྱས་ནས་སྙིང་ཐིག་ཐུན་མོང་མ་
ཡིན་པའི་ཁྲིད་ཀྱི་ངོ་སྤྲོད་རྣམས་ཀྱི་སྔོན་དུ་སྟོན་པར་མཛད་པས་དེ་ཉིད་འདིར་
བཤད་པར་བྱ་བའི་ཆོས་སོ། །
དེས་ན་འདི་འཆད་པ་ལ་གཉིས། བླ་མ་གོང་མ་རྣམས་ཀྱི་བཞེད་པ་དང་
མཐུན་པར་ལྟ་བ་སྤྱི་ཁྱབ་ཏུ་ངོ་སྤྲོད་པའི་ཚུལ་དང་། ལྟ་བ་ཟབ་མོ་ལ་བག་ཆགས་
བཞག་པའི་ཕྱིར་རྗེ་བཙུན་ཙོང་ཁ་པའི་དགོངས་པ་ཅུང་ཟད་བསྟན་པའོ། །དང་པོ་
ལ་ གཉིས། སྔོན་འགྲོ །དངོས་ གཞིའོ། །དང་ པོ་ ལ་ གཉིས། ཐུན་ མོང་ བ་ དང༌།
ཐུན་མོང་མ་ཡིན་པའོ། །དང་པོ་ལ་གདམས་པ་ལ་ཡིད་ཆེས་བསྐྱེད་པའི་ཕྱིར་ཆོས་
དང་བརྒྱུད་པའི་ལོ་རྒྱུས་དང་། ཟབ་ལམ་གྱི་སྣོད་དུ་བསྒྲུབ་པའི་ཕྱིར་ཐུན་མོང་
བའི་ལམ་ལ་བློ་སྦྱོང་ཚུལ་ལོ། །དང་པོ་ལ་བརྒྱུད་པའི་ཆེ་བ་དང་བརྒྱུད་པའི་རྣམ་
ཐར་གྱི་རིམ་པ་དང་། ཆོས་ཀྱི་ཆེ་བ་གཉིས་ཏེ་གཞན་དུ་ཤེས་པར་བྱའོ། །གཉིས་
པ་ལ། དངོས་གྲུབ་གྱི་རྩ་བ་བླ་མ་བསྟེན་ཚུལ། དལ་འབྱོར་གྱི་རྟེན་རྙེད་དཀའ་
ཞིང་དོན་ཆེ་ཚུལ། འཇིག་པར་སླ་ཞིང་ནམ་འཆི་ངེས་མེད་བསམ་པ། ངན་སོང་གི་
སྡུག་བསྔལ་བསམས་ཏེ་སྐྱབས་སུ་འགྲོ་ཚུལ། དཀར་ནག་གི་ལས་ཀྱི་འབྲས་བུ་
བསམས་ནས་བླང་དོར་བྱ་ཚུལ། འཁོར་བའི་ཉེས་དམིགས་བསམས་ཏེ་ཞེན་ལོག་
གི་བློ་སྒྲུབ་པ། སེམས་ཅན་ཐམས་ཅད་ཀྱིས་ཕ་མ་བྱས་ཚུལ་བསམས་ནས་བྱམས་
པ་ དང་ སྙིང་ རྗེ་ བྱང་ཆུབ་ཀྱི་སེམས་ལ་ སློབ་ ཚུལ། སངས་ རྒྱས་ གྱི་ ཡོན་ཏན་
-2 -



སྙན་བརྒྱུད་ཡིད་བཞིན་ནོར་བུ་ལྟ་བ་སྤྱི་ཁྱབ་ཏུ་ངོ་སྤྲོད་པའི་ཁྲིད་ཡིག
བསམས་ནས་དེ་ཐོབ་ཕྱིར་རྒྱལ་སྲས་ཀྱི་སྤྱོད་པ་ལ་སློབ་ཚུལ་ཏེ་ལམ་རིམ་རྣམས་
སུ་ཤེས་པར་བྱའོ། །གཉིས་པ་ཐུན་མོང་མ་ཡིན་པའི་སྔོན་འགྲོའི་གཙོ་བོ་དབང་
བསྐུར་རྣམ་དག་ཐོབ་པ་དང་། དམ་ཚིག་དང་སྡོམ་པ་སྲུང་བ། ཐུན་སོ་སོའི་སྔོན་
འགྲོ་སྐྱབས་འགྲོ་སེམས་བསྐྱེད་ཡི་གེ་བརྒྱ་པའི་ཆོ་ག །ཀུ་སུ་ལུའི་ཚོགས་གསོག་
དང༌། བླ་མའི་རྣལ་འབྱོར་རྣམས་གཞན་དུ་ཤེས་པར་བྱའོ། །
གཉིས་པ་དངོས་གཞི་ལ་གསུམ། སེམས་ཀྱི་གཞི་རྩ་དཔྱད་དེ་གཉུག་མ་
ལྷན་ཅིག་སྐྱེས་པར་ངོ་སྤྲད་པ་དང་། ངོ་འཕྲོད་ནས་དོན་དེ་ཉམས་སུ་ལེན་པའི་
ཚུལ་དང༌། ཉམས་སུ་བླངས་པས་ཉམས་རྟོགས་དང་ས་ལམ་གྱི་རིམ་པ་སྐྱེ་ཚུལ་
བཤད་པའོ། །དང་པོ་ལ་གསུམ། བྱུང་གནས་འགྲོ་གསུམ་གྱིས་གནས་ལུགས་ཀྱི་
ཚང་བཙལ་བ་དང་། སྐུ་གསུམ་ངོ་སྤྲོད་ཀྱི་གཉུག་མའི་རང་ཞལ་བསྟན་པ་དང༌།
གཉུག་སེམས་ལ་བརྟན་པ་ཐོབ་ཕྱིར་གནས་ཆ་སྐྱོང་ཚུལ་འཕྲོས་དང་བཅས་ཏེ་
བཤད་པའོ། །དང་པོ་ནི། སྔོན་འགྲོ་རྣམས་ཁ་ཙམ་ཚིག་ཙམ་མ་ཡིན་པར་རྒྱུད་ལ་
སྐྱེ་ངེས་པ་བྱུང་བ་དང་། བླ་མའི་རྣལ་འབྱོར་གྱིས་ཐུགས་ཡིད་གཅིག་ཏུ་བསྲེ་སྟེ།
མོས་ཀ་དག་གི་ངང་ལ་ལྷོད་གློད་ནས་འཇོག་པ་ལ་སེམས་ཀྱི་གནས་ཆ་རྙེད་པའམ་
དེ་ལ་ཅུང་ཟད་གོམས་པ་ན། དུས་གསུམ་གྱི་སངས་རྒྱས་རྣམས་སྲིད་ཞིའི་སྐྱོན་
ཐམས་ཅད་ལས་གྲོལ་བ་དང་། རང་རེས་སེམས་ཅན་རྣམས་རིགས་དྲུག་ཏུ་འཁྱམ་
ཞིང་སྡུག་བསྔལ་མྱོང་བའི་བྱེད་པ་པོ་ནི་ཚངས་པའམ། ཁྱབ་འཇུག་གམ། དབང་
ཕྱུག་གམ། བདག་རྟག་པའམ། རང་གི་ལུས་ངག་ཡིད་གསུམ་གྱི་ནང་ནས་གང་
ཡིན། འཁོར་འདས་ཀྱི་ཆོས་རྣམས་གང་ནས་བྱུང་། གང་གིས་སྒྲུབ་སྙམ་ན། སྣང་
སྲིད་འཁོར་འདས་ལམ་གསུམ་གྱི་བསྡུས་པའི་ཆོས་ཐམས་ཅད་ཀྱི་རྩ་བ་རང་གི་



མཁྱེན་བརྩེའི་འོད་སྣང་ལས། གཉལ་སྟོན་དཔལ་འབྱོར་ལྷུན་གྲུབ་ཀྱི་གསུང་སྐོར།
སེམས་ཉིད་འདི་ཡིན་ཏེ། ས་ར་ཧས། ཆོས་རྣམས་ཐམས་ཅད་རང་གི་སེམས་ཡིན་
ཏེ། །སེམས་ ལས་མ་གཏོགས་ ཆོས་ གཞན་རྡུལ་ ཙམ་མེད། །ཅེས་ དང་། སེམས་
ཉིད་གཅིག་པུ་ཀུན་གྱི་ས་བོན་ཏེ། །གང་ལས་སྲིད་དང་མྱ་ངན་འདས་འཕྲོ་བ། །
འདོད་པའི་འབྲས་བུ་ཉེ་བར་སྟོན་བྱེད་པའི། །ཡིད་བཞིན་ནོར་འདྲའི་སེམས་ལ་
ཕྱག་འཚལ་ལོ། །ཞེས་པ་དང་། ས་བཅུ་པའི་མདོ་ལས། ཀྱེ་རྒྱལ་བའི་སྲས་དག་
ཁམས་གསུམ་པོ་འདི་ནི་སེམས་ཙམ་མོ་ཞེས་སོ། །
དེ་ལྟ་བུའི་སེམས་དེ་ཡང་བྱུང་གནས་འགྲོ་གསུམ་གྱི་སྒོ་ནས་གཞི་རྩ་དཔྱད་
དེ། དང་པོ་བྱུང་ས་ནི། ཕྱི་སྣོད་ཀྱི་ས་རྡོ་རི་བྲག་རྩི་ཤིང་ནགས་ཚལ་གང་ནས་བྱུང་།
ཇི་ལྟར་བྱུང་། ཚུལ་ཇི་ལྟར་བྱུང་། ནང་བཅུད་ཀྱི་སེམས་ཅན་ཕ་མ་ཉེ་འབྲེལ་དང་།
རང་གི་ལུས་ཀྱི་ཕྱི་ནང་སོགས་གང་ནས་བྱུང་། ཚུལ་ཇི་ལྟར་བྱུང་རྣམས་ལེགས་
པར་བརྟག་ཅིང་དཔྱད་དེ་བསྒོམ། དེ་ནས་རང་གི་སེམས་ཞེས་མི་དྲན་དགུ་དྲན།
མི་རིག་དགུ་རིག་ཁྱོད། དང་པོ་བྱུང་ས་གང་ནས་བྱུང༌། ངོ་བོ་ཇི་ལྟ་བུ། ཁྱེད་ལས་
གང་བྱེད། ད་ལྟ་ལུས་ཀྱི་ཕྱི་ནང་སྟོད་སྨད་གང་ལ་གནས། ཇི་ལྟར་གནས། མཐའ་
མ་ གང་དུ་འགྲོ །བྱུང་ས་དང་འགྲོ་ས་མེད་པའི་སྟོང་པ་ཡིན་ན། རིགས་དྲུག་ཏུ་
འཁྱམ་ཞིང་འཁྲུལ་བའི་རྒྱུ་ཅི་ཡིན་ཞིབ་ཏུ་བརྟག་ཅིང་དཔྱད་དོ། །
དེ་ལ་དྲི་བ་གཙང་བ་ཞིག་མ་བྱུང་ན་ཁྱད་པར་གྱི་མན་ངག་འདི་ལྟར་བྱ་སྟེ།
ཇོ་བོ་ རྗེས། ཉོན་མོངས་རྣམ་རྟོག་ སྐྱེས་ པའི་ཚེ། །རྒྱ་ ཁྲས་ བྱེའུ་དེད་ པ་ ལྟར། །
དམིགས་སུ་སྐོར་ལ་བཀར་དེད་གྱིས། །ལག་ཏུ་ཟིན་ཚེ་བརླག་པར་གྱིས། །ཞེས་
གསུངས་པ་ལྟར་རོ། །འདོད་ཆགས་ཅན་ཡུལ་ཡིད་དུ་འོང་བ་ལས་སེམས་བཙལ་
བ་ནི། རང་གི་མདུན་དུ་གང་ལ་ཆགས་ཤིང་ཡིད་དུ་འོང་བའི་ཡུལ་དེ་ཡང་ཡང་
- 4.



སྙན་བརྒྱུད་ཡིད་བཞིན་ནོར་བུ་ལྟ་བ་སྤྱི་ཁྱབ་ཏུ་ངོ་སྤྲོད་པའི་ཁྲིད་ཡིག
བསྒོམ། མངོན་སུམ་པ་ལྟ་བུར་གསལ་ཞིང་ཆགས་ཞེན་སྐྱེས་པ་ན། ཆགས་ཞེན་དེ་
ལ་ཡུལ་དུ་སྣང་ཚུལ་ཇི་ལྟར་སྣང་ཡང་སྣང་བ་ལྟར་གྲུབ་བམ་མ་གྲུབ་བལྟ་བ་དང་།
ཆགས་ཞེན་གྱི་ཇོ་ཁོ་རང་དབྱིབས་དང་ཁ་དོག་ངོ་བོ་དང་བྱེད་ལས་ཇི་ལྟར་འདུག་
བལྟ་བ་དང་། ཇོ་དེ་དང་པོ་གང་ནས་སྐྱེས། ད་ལྟ་གང་ན་འདུག །ལུས་ཀྱི་ཕྱི་ནང་
གང་ན་གནས་བལྟའོ། །ཞེ་སྡང་ཆེ་བའི་རིགས་དགྲ་ལ་བརྟེན་ནས་སེམས་བཙལ་
བ་ནི། རང་དང་མི་མཐུན་པའི་དགྲ་དེ་མདུན་དུ་དམིགས་ལ་ཁོས་རང་ལ་གནོད་པ་
བྱས་པ་རྣམས་ཡང་ཡང་དྲན་པས་ཞེ་སྡང་དྲག་པོ་དུམ་དུམ་སྐྱེས་པ་ན་སེམས་བྱིན་
པོ་ཞེ་སྡང་སྒོམ་བཞིན་པ་ལ་སེམས་ཀྱི་ཆ་ཤས་ཕྲ་མོ་ཞིག་གིས་ཞེ་སྡང་དེ་ལ་དགྲ་
དེ་སྣང་ཚུལ་ཇི་ལྟར་སྣང་བལྟས་པ་ན་གང་ལ་ཡང་མ་བལྟོས་པར་ཚུགས་ཐུབ་ཏུ་
ལིང་ངེ་གྲུབ་འདུག་སྙམ་པ་སྣང་ན་དགག་བྱའི་སྣང་ཚུལ་ངོས་ཟིན་པ་ཡིན་པས།
དགྲ་དེ་གང་ལ་ཡང་མ་བལྟོས་པར་གྲུབ་ན། དང་པོར་ཕ་མའི་རྒྱུ་རྐྱེན། བར་དུ་
རང་དང་མཐུན་པ་དང་མི་མཐུན་པའི་རྐྱེན་ཀ །ད་ལྟ་སེམས་ཀྱིས་དྲན་ན་ཞེ་སྡང་
སྐྱེ། མ་དྲན་ན་བརྗེད་ནས་མི་སྐྱེ་བ། མཐའ་མ་འཆི་བ་སོགས་མེད་དགོས་པ་ལས་
དེ་ལྟར་འདུག་པ་ཅི་ཡིན་བརྟག་པ་དང་། ཡང་ཞེ་སྡང་ཁོ་རང་དབྱིབས་དང་ཁ་དོག་
ངོ་བོ་བྱེད་ལས་ཇི་ལྟར་འདུག་ལྟ་བ་དང༌། དུང་སེམས་ཅན་གཉེན་ལ་བརྟེན་ནས་
སེམས་བཙལ་བ་ནི། རང་ལ་ཤིན་ཏུ་ཉེ་བའི་ཉེ་དུ་རྣམས་མདུན་དུ་དམིགས་ནས།
དེས་ཕན་བཏགས་པ་རྣམས་དྲན་ཏེ་གསལ་བ་ནི། ཡུལ་དེ་ཇི་ལྟར་སྣང་བ་དང་།
སྣང་བ་ལྟར་གྲུབ་མ་གྲུབ་བལྟ་བ་དང་། དེ་བཞིན་དུ་ཚོང་པ་ཁེ་སྤོགས་ལ་བརྟེན་
ནས་སེམས་བཙལ་བ། བཀྲེས་སྐོམ་ཅན་ཟས་སྐོམ་ལ་བརྟེན་ནས་སེམས་བཙལ་
བ། ང་རྒྱལ་ཅན་ཁེངས་པ་ལ་བརྟེན་ནས་སེམས་བཙལ་བ་ སོགས་ སློབ་མའི་
- 5 -



མཁྱེན་བརྩེའི་འོད་སྣང་ལས། གཉལ་སྟོན་དཔལ་འབྱོར་ལྷུན་གྲུབ་ཀྱི་གསུང་སྐོར།
རིགས་དང་བསྟུན་པའི་འཕྲུལ་ཤེས་པར་བྱའོ། །རྣམ་བྱང་ཕྱོགས་ལ་བརྟེན་པ་ལ།
དད་པ་ཅན་བླ་མ་ལ་བརྟེན་ནས་སེམས་བཙལ་བ་ནི་རང་གང་མོས་ཀྱི་བླ་མ་དེའི་
སྐུའི་རྣམ་པ། གསུང་གི་ང་རོ། ཐུགས་ཀྱི་མཁྱེན་པ་ཡང་ཡང་དྲན་ནས་གསལ་བདོ་
བ་ན། དད་པ་དེ་ལ་བླ་མ་སྣང་ཚུལ་ཇི་ལྟར་སྣང་དང་། དེར་གྲུབ་མ་གྲུབ་དང་།
དད་པ་དེ་ལུས་ཀྱི་ཕྱི་ནང་གང་ན་འདུག་ངོ་བོ་བྱེད་ལས་ཇི་ལྟར་ཡིན་དང༌། ཤེས་
རབ་ཅན་རིག་གནས་ལ་བརྟེན་ནས་སེམས་བཙལ་བ། རྩོད་པ་ཅན་ལྟ་གྲུབ་ལ་
བརྟེན་ནས་སེམས་ བཙལ་བ། ཉན་ཐོས་ འདུལ་ ཁྲིམས་ ལ་ བརྟེན་ནས་སེམས་
བཙལ་བ། བྱང་ ཆུབ་ སེམས་ དཔའ་ སྙིང་ རྗེ་ ལ་བརྟེན་ནས་ སེམས་ བཙལ་ བ།
བསྐྱེད་རིམ་པ་ལྷ་སྐུ་ལ་བརྟེན་ནས་སེམས་བཙལ་བ། རྫོགས་རིམ་པ་རྩ་རླུང་ལ་
བརྟེན་ནས་སེམས་བཙལ་བ་སོགས་སྔར་བཞིན་ཤེས་པར་བྱའོ། །
ཡང་སྐབས་སྐབས་སུ་བློ་དེ་དག་གསལ་བདོ་བ་ན། དེའི་ཡུལ་དང་བློ་ཁོ་
རང་གི་ངོ་བོ་ལ་ལྟ་རྟོག་མི་བྱེད་ཅིང་། ཡིད་བྱེད་གཞན་ཡང་བཀག་ནས་ རང་
བབས་སུ་འཇོག་པ་རྣམས་རེས་མོས་བྱས་ཏེ་བཙལ་ལོ། །སེམས་ཀྱི་རྡར་ཤ་གཅོད་
ཚུལ་འདིས་སེམས་ངོ་འཕྲོད་ནས་ཀྱང་ཡང་ཡང་བྱ་དགོས་ཏེ། ཨུ་རྒྱན་རིན་པོ་ཆེས།
མ་གཞི་སྟོང་པ་ཉིད་ཀྱི་ཞི་གནས་སུ། །རྣམ་རྟོག་ཐར་འདེད་སྟོང་སྐོར་རེམ་དུ་གྱིས།།
ཞེས་དང་རྟོག་པ་རགས་དུས་ནང་དུ་མཁན་པོ་ཚོལ། །ཆེད་དུ་སྤང་བླང་མི་དགོས་
རང་ སར་ ཞོག །ཅེས་ དང་། དམ་ པ་ རིན་ པོ་ ཆེས། སྟོང་ པའི་ ངང་ དུ་ རིག་ པའི་
མདུང་སྐོར་གྱིས། །ལྟ་བ་ཐོགས་རྡུགས་མེད་དོ་དིང་རི་བ། །ཞེས་སོ། །འདི་ལྟ་
བུའི་སེམས་འཚོལ་ལུགས་ནི་གཞུང་ཆེན་པོ་རྣམས་ཀྱི་དགོངས་པ་ཡང་ཡིན་ཏེ།
རྒྱལ་སྲས་ཞི་བ་ལྷས། བརྟགས་པའི་དངོས་ལ་མ་རེག་པར། །དེ་ཡི་དངོས་མེད་འཛིན་
- 6 -



སྙན་བརྒྱུད་ཡིད་བཞིན་ནོར་བུ་ལྟ་བ་སྤྱི་ཁྱབ་ཏུ་ངོ་སྤྲོད་པའི་ཁྲིད་ཡིག
མ་ཡིན། །ཞེས་དང་། འཇུག་པ་ལས། ཉོན་མོངས་སྐྱོན་རྣམས་མ་ལུས་འཇིགས་
ཚོགས་ལ། །ལྟ་ལས་བྱུང་བར་བློ་ཡིས་མཐོང་གྱུར་ཅིང་། །བདག་ནི་དེ་ཡི་ཡུལ་དུ་
རྟོགས་བྱས་ནས། །རྣལ་འབྱོར་པ་ཡིས་བདག་ནི་འགོག་པར་བྱེད། །ཅེས་དང་།
རྟོག་རྣམས་ལོག་པར་གྱུར་པ་གང་ཡིན་དེ། །རྣམ་པར་དཔྱོད་པའི་འབྲས་བུར་
མཁས་རྣམས་གསུངས། །ཞེས་སོ། །གཉིས་པ་སྐུ་གསུམ་གྱི་ངོ་སྤྲོད་ཀྱིས་གཉུག་
མའི་རང་ཞལ་བསྟན་པ་ནི། དེ་ལྟར་དཔྱད་པས་འཁོར་འདས་ལམ་གསུམ་གྱི་ཆོས་
ཐམས་ཅད་དོན་ལ་ཡོད་མ་མྱོང་བའི་གཞི་མེད་རྩ་བྲལ། ཀ་ཡེ་ནས་དག་པའི་སྟོང་
པ་བདེན་མེད་དུ་འདུག་སྙམ་དུ་ངེས་པ་ན། དང་པོར་བྱུང་ས་མེད་པས་སེམས་ཉིད་
རང་བཞིན་གྱིས་སྐྱེ་བ་མེད་པ་ཆོས་སྐུ། བར་དུ་གནས་ས་མེད་པས་སྟོང་གསལ་
འཛིན་མེད་ཀྱི་རིག་པ་རྗེན་པ་ལོངས་སྐུ། མཐའ་མར་འགྲོ་ས་མེད་ཀྱང་གདངས་
འགག་མེད་དུ་ཤར་བ་སྤྲུལ་སྐུའོ། །ཞེས་སྐུ་གསུམ་གྱི་བསྒྲུབ་གཞི་རང་ལ་རང་
ཆས་སུ་ཡོད་པའི་གཞིའི་སྐུ་གསུམ་དེ། བླ་མའི་མན་ངག་གི་ལམ་གྱི་སྐུ་གསུམ་དང་
མ་བུ་བསྲེས་ཏེ་ངོ་སྤྲད་པར་བྱ་སྟེ། ཀློང་གསལ་ལས། སེམས་ལ་བྱུང་ས་མ་རྙེད་
ན། །སེམས་ཉིད་སྟོང་པར་ཐག་ཀྱང་བཅད། །སྟོང་པ་གཟུང་ཡུལ་ བྲལ་བ་དེ། །
ཆོས་ཀྱི་སྐུ་རུ་ངོ་ཡང་སྤྱད། །ཅེས་དང་། སྟོང་ལ་ངོས་བཟུང་བྲལ་བ་དེ། །ལོངས་
སྤྱོད་རྫོགས་པའི་སྐུ་རུ་ནི། །སྟོང་ལ་འགག་མེད་ངོ་ཡང་སྤྲད། །ཅེས་དང་། སེམས་
ཉིད་སྐྱེ་འགག་མེད་པ་དེ། །སྤྲུལ་པའི་སྐུ་རུ་ངོ་ཡང་སྤྲད། །དེ་ལྟར་སེམས་ལ་སྐུ་
གསུམ་ཚང་། །ཞེས་སོ། །
དེ་ལྟ་བུའི་སེམས་ཀྱི་ངོ་བོ་དང་རང་བཞིན་ཡང་དོན་དམ་པར་གང་དུ་ཡང་
མ་གྲུབ་པའི་ངང་དུ་རྩེ་གཅིག་ཏུ་བཞག་སྟེ་དཀོན་བརྩེགས་ལས། འོད་སྲུང་སེམས་



མཁྱེན་བརྩེའི་འོད་སྣང་ལས། གཉལ་སྟོན་དཔལ་འབྱོར་ལྷུན་གྲུབ་ཀྱི་གསུང་སྐོར།
ནི་ནང་ན་ཡང་མེད། ཕྱི་རོལ་ན་ཡང་མེད། གཉིས་ཀ་ན་ཡང་མེད་ཅིང་མི་དམིགས་
སོ། །སེམས་ ནི་ གཟུགས་ མེད་ པ། བསྟན་ དུ་ མེད་ པ། ཐོགས་ པ་ མེད་ པའོ། །
སེམས་ནི་སངས་རྒྱས་ཐམས་ཅད་ཀྱིས་ཀྱང་མ་གཟིགས། མི་གཟིགས། གཟིགས་
པར་ ཡང་ མི་ འགྱུར་རོ། །ཞེས་དང་། རྒྱལ་ སྲས་ ཞི་ བ་ ལྷས། སེམས་ ནི་ དབང་
སོགས་ལ་མི་གནས། །གཟུགས་སོགས་ལ་མིན་བར་ནའང་མིན། །ནང་ན་སེམས་
མིན་ཕྱི་ནའང་མིན། །གཞན་དུ་ཡང་ནི་རྙེད་མ་ཡིན། །གང་ཞིག་ལུས་མིན་གཞན་
དུའང་མིན། །འདྲེས་མིན་ལོགས་སུའང་འགར་མིན་པ། །དེ་ནི་ཅུང་ཟད་མིན་དེའི་
ཕྱིར། །སེམས་ཀྱི་རང་བཞིན་མྱ་ངན་འདས། །ཞེས་སོ། །དེས་ན་ཆོས་ཐམས་ཅད་
སྟོང་པའོ་སྙམ་པའི་རྣམ་རྟོག་བྱུང་ན་བློ་དེའི་ངོ་བོ་ལ་བལྟས་ཏེ། རང་བཞིན་མེད་
པར་ཤེས་པར་བྱས་ནས་དེའི་ངང་ལ་བཞག་གོ །དེའི་འཇོག་ཚུལ་ཡང་དོན་དམ་
པར་གཤིས་ཅིར་ཡང་མ་གྲུབ་པ་ལ་བློས་ཅིར་ཡང་མི་འཛིན་པར་རྟོག་མེད་ཀྱི་ངང་
ལ་གསལ་སིང་ངེ་བཞག་གོ །
གསུམ་པ་གཉུག་སེམས་ལ་བརྟན་པ་ཐོབ་ཕྱིར་གནས་ཆ་སྐྱོང་ཚུལ་འཕྲོས་
དང་བཅས་ཏེ་བཤད་པ་ལ་བཞི། སེམས་ལ་གནས་ཆ་གསུམ་དང་མྱོང་བ་རིམ་
པར་འཆར་ཚུལ་བཤད་པ་དང༌། དེ་ལ་བརྟེན་ནས་རྟོགས་པའི་ངོ་བོ་འཆར་ཚུལ་
བཤད་པ་དང་། གནས་འགྱུ་རིག་གསུམ་གྱི་ཁྱད་པར་ལ་དོགས་པ་བཅད་པ་དང་།
གང་ཟག་གསུམ་ལ་གནས་པ་རང་ཉམས་མྱོང་དང་རྟོགས་པ་གསུམ་འཆར་ཚུལ་
གྱི་ཁྱད་པར་བཤད་པའོ། །དང་པོ་ནི། དེ་ལྟར་ཉམས་སུ་བླངས་པའི་གནས་ཆ་
ཆུང་འབྲིང་ཆེན་པོ་གསུམ་གྱི་ཉམས་རིམ་པར་འཆར་ཏེ། དེ་ཡང་དང་པོ་སེམས་ཀྱི་
གནས་ཆ་ཆུང་ངུ་ལ་གནས་པ་དང་པོ་ནི་རི་གཟར་གྱི་རྦབ་དང་འདྲ་སྟེ། རྣམ་རྟོག་
- 8 -



སྙན་བརྒྱུད་ཡིད་བཞིན་ནོར་བུ་ལྟ་བ་སྤྱི་ཁྱབ་ཏུ་ངོ་སྤྲོད་པའི་ཁྲིད་ཡིག
ཐོལ་གྱིས་སྐྱེས་པ་ན་དེ་གའི་ངོ་བོ་ལ་ཅེར་གྱིས་བལྟས་པས་རང་གྲོལ་དུ་སོང་བས་
དེ་མ་ཐག་དྲན་ཟུང་རྣམ་པར་རྟོག་པ་ཐོལ་ཐོལ་དུ་སྐྱེས་ནས་ཡུན་རིང་བས་གནས་
མི་ནུས་པ་རི་གཟར་ལས་རྦབ་འགྲིལ་བ་ལྟ་བུའོ། །རྗེ་བཙུན་བཞད་པ་རྡོ་རྗེས།
ནང་འཛིན་པའི་སེམས་ལ་ཚུར་བལྟས་པས། །སེམས་མི་རྟག་ཤིང་ཁའི་བྱིའུ་འདྲ། །
བཞག་སར་སྐད་ཅིག་མི་སྡོད་བྲོས་པས་ན། །སེམས་ཉིད་གཞི་རྩ་ཆོད་དམ་རས་
ཆུང་བ། །ཞེས་སོ། །གནས་པ་དང་པོའི་ཚེ་རྣམ་རྟོག་གཅིག་མཇུག་གཉིས་མཐུད་
སྐྱེ་བས། བསྒོམས་པས་རྣམ་རྟོག་མང་དུ་ཡོང་སྙམ་ཡང་། རྣམ་རྟོག་སྐྱེས་བྱུང་ཚད་
ཚོར་བ་དེ་གནས་ཆ་ཅུང་ཟད་རྙེད་པ་ཡིན། སྔར་རྟོག་པ་རང་དགར་ཤོར་དུ་རྣམ་
རྟོག་འགྱུས་པ་ངོ་མ་ཤེས་ཏེ། ཞང་རིན་པོ་ཆེས། གནས་པ་དང་པོ་བྱུང་དུས་སུ། །
རི་གཟར་ལོགས་ལས་ཟབ་འགྲིལ་བཞིན། །རྣམ་རྟོག་ཟམ་མ་ཆད་པར་ལྡང་། །
སྒོམ་ཉམས་མེད་དམ་སྙམ་པ་སོང་། །རྣམ་རྟོག་བྱུང་ཚད་ཚོར་བ་དེ། །ཤེས་པ་ཅུང་
ཟད་གནས་པ་ཡིན། །གནས་པ་མེད་པའི་གོང་རོལ་ཏུ། །རྣམ་རྟོག་རང་དགར་
ཤོར་བ་ཡིན། །རྟོག་པ་བྱུང་ཡང་ངོ་མ་ཤེས། །ཞེས་སོ། །
རྣམ་རྟོག་ཐོལ་གྱིས་བྱུང་ཡང་ལྷོད་ཀྱིས་གློད། རྩེན་གྱིས་བཞག །དེ་ལྟར་ཡང་
ཡང་བྱས་པས་སེམས་ཀྱི་རང་བཞིན་འོད་གསལ་བ་དེ་གཅེར་གྱིས་མཐོང་བས་
རྟོག་པ་སྔ་ཕྱིའི་མཚམས་སུ་ཅུང་ཟད་ཙམ་ངོ་བོའི་སྟེང་དུ་གནས་པ་འོང་། དེ་ནས་
ཀྱང་དྲན་ཤེས་ཀྱིས་མ་ཡེངས་པར་ངོ་བོ་བསྐྱངས་པས་རྣམ་རྟོག་རགས་པ་མི་འགྱུ་
དགུ་འགྱུའི་རྦ་རླབས་རྣམས་ངང་གིས་ཞི་སྟེ། གནས་པ་བར་པ་ཆུ་བོ་གངྒཱ་དལ་
གྱིས་ འབབ་ པ་ ལྟ་ བུའི་ སེམས་ གནས་ བྱུང་ སྟེ། བླ་མ་ཞང་གིས། དེ་ནས་དལ་
འབབ་ཆུ་བོ་བཞིན། །ཤེས་པ་དལ་ཞིང་རྣམ་རྟོག་ཉུང་། །ཞེས་སོ། །དེའི་ཚེ་ངོ་བོའི་



མཁྱེན་བརྩེའི་འོད་སྣང་ལས། གཉལ་སྟོན་དཔལ་འབྱོར་ལྷུན་གྲུབ་ཀྱི་གསུང་སྐོར། །
སྟེང་ནས་འཕྲོ་ནས་གང་ཤར་ཀྱང་གང་ཤར་གཞི་མེད་རྩ་བྲལ་དུ་ལྷང་ལྷང་མི་
འཆར་བར་དུ་དྲན་པ་ཡེངས་མེད་དུ་བརྟན་པས་གཉུག་མའི་ངོ་བོ་ལྷག་གིས་མཐོང་
བ་ཡིན་ཏེ། རྗེ་མེ་ཏྲི་པས། སེམས་ཀྱི་རྩ་བ་མ་ཆོད་པར། །ཤེས་པ་གང་དགར་མི་
བཏང་འཚལ། །ཞེས་དང་། མར་པས། རྟོགས་པའི་ངོ་བོ་སྐད་ཅིག་མ། །ཅིག་ཅར་
བ་ལ་ཕྲི་བསྣན་མེད། །རང་གྲོལ་གཉུག་མའི་བདེ་བ་ཆེ། །རེ་དོགས་བྲལ་བ་འབྲས་
བུ་ ལགས། །ཞེས་དང་། རྗེ་བཙུན་ གྱིས། སེམས་ མི་ འགྱུ་དགུ་འགྱུའི་རྣམ་རྟོག་
འདི། ། སྐྱེས་ཀྱང་སྐྱེ་མེད་གཞི་རྩ་བྲལ། །དྲན་པ་ཡེངས་མེད་ཡིད་ཆེས་དགོས། །
བློ་ལ་ངེས་ཤེས་ཆུད་དམ་རས་ཆུང་བ། །ཞེས་དང་། མཉམ་མེད་ཡང་དགོན་པས།
བློ་ངན་གོམས་ཀྱི་བག་ཆགས་ཤོག་དྲིལ་འདྲ། །ཉམས་གསར་བུར་སྐྱེས་ཀྱང་རྐྱེན་
གྱིས་འཇིག །དུས་ཡུན་ཐུང་གིས་འཁྲུལ་བ་མི་ཆོད་པས། །སྒོམ་ཡུན་དུ་སྲིངས་དང་
སྐལ་ལྡན་ཀུན། །ཞེས་སོ། ། །
དེ་ལྟར་བསྐྱངས་པས་རྣམ་རྟོག་རགས་པ་ཆེར་མི་འབྱུང་བའི་ལུས་སེམས་
བདེ་མོ་རེ་ལ་གནས་པ་ལ་ཐུན་འཁྱོངས་པ་བྱུང་བའི་ཚེ། ཞང་རིན་པོ་ཆེས། མཐའ་
མ་རྒྱ་མཚོའི་གཏིང་བཞིན་དུ། །ཤེས་པ་མི་གཡོ་བརྟན་པར་གནས། །ཞེས་གནས་
པར་བསམ། མཐའ་མ་རྒྱ་མཚོ་མི་འགུལ་སྲིན་བུ་འགུལ། །ཞེས་གྲགས་པ་དེ་ཡིན་
པས། དེ་འདྲའི་བདེ་བ་ལ་ཞེན་པར་མི་བྱ་སྟེ། རྗེ་བཙུན་གྱིས། ཟག་བཅས་བདེ་
བའི་རྦ་ཀློང་དུ། །རྣམ་རྟོག་རགས་པ་ནུབ་པ་ཡི། །བདེ་བའི་རོ་མྱང་མི་བགྱིད་
འཚལ། །ཞེས་དང༌། རྟོག་མེད་ཞི་གནས་བརྟན་པ་ན། །དམ་པ་ཉིད་དུ་མི་བཟུང་
འཚལ། །ཞེས་སོ། །དེ་ལྟར་གནས་པ་སྐྱོང་བའི་ཚེ་ཐོག་མར་གནས་ཆ་འཚོལ་བའི་
ཚེ་བྱིང་རྨུགས་དང་འཕྲོ་རྒོད་ཀྱིས་བར་གཅོད་ན་དེའི་གཉེན་པོ་སྒོམ་ཚུལ་ནི། ཨུ་
- 10 -



སྙན་བརྒྱུད་ཡིད་བཞིན་ནོར་བུ་ལྟ་བ་སྤྱི་ཁྱབ་ཏུ་ངོ་སྤྲོད་པའི་ཁྲིད་ཡིག
རྒྱན་ རིན་པོ་ཆེའི་ཞལ་ནས། བྱིང་བ་ལ་ རིག་པ་ངར་བསྐྱེད་ཧུར་བཏོན། ནམ་
མཁའ་ལྟར་རྒྱ་བསྐྱེད་ལ་བསྒོམ། རྒོད་པ་ལ་རིག་པ་འཕངས་དམོད། མི་རྟག་
འཁོར་བའི་དུཁ་བློ་ལྡོག་བསྒོམ། འཕྲོས་ན་འཕྲོ་བའི་རང་ངོ་ལྟ་ཞིང་དམིགས་
རྟེན་ལ་བསྒྲིམས་ཏེ་བསྒོམ། རྨུགས་ན་བླ་མ་ལ་གསོལ་བ་འདེབས། རིག་ པ་
གཟེངས་བསྟོད། ཤེས་པ་དགའ་བའི་ཐབས་བྱས་ལ་བསྒོམས། འབྱམས་ན་གྲིམ་
གྱིས་བསྒྲིམས། ཧྲིལ་གྱིས་བསྡུས། མིག་སྣ་རྩེར་ཕབ་སྟེ་རང་ངོ་ལ་གཅེར་གྱིས་
བལྟས་པས་སེལ་ལོ་ཞེས་གསུངས་པ་ལྟར་བྱའོ། །
དེ་ཡང་སེམས་འདི་ལས་འཛིན་སྟངས་ལྷོད་ན་བྱིང་བ་སྐྱེ་བ་འདུག་སྙམ་པ་
ལ་རིག་པ་ངར་བསྐྱེད། འདི་ལས་གྲིམ་ན་སེམས་གཞན་དུ་འཕྲོ་བའམ་རྒོད་པ་སྐྱེ་
བ་འདུག་སྙམ་པ་ལས། མི་སྒྲིམ་པར་གྲིམ་ལྷོད་རན་པ་མྱོང་བ་ལ་བརྟགས་ནས་ངོ་
བོ་སྐྱོང་ཚུལ་ཤེས་པར་བྱའོ། །བྱིང་རྒོད་ཐུག་ཕྲད་ལམ་འཁྱེར་གྱིས་སེལ་ཚུལ་ནི།
ཨུ་རྒྱན་རིན་པོ་ཆེས། བྱིང་རྒོད་སྐྱོན་དུ་མ་ལྟ་བློ་གཏད་གྱིས། །ཞེས་དང་། དམ་པ་
རིན་པོ་ཆེས། བྱིང་ན་ཕཊ་ཀྱིས་གསེང་བ་ཡིན། །འཕྲོས་ན་རྩ་བ་གཅོད་པ་ཡིན། །
རྒོད་ན་དབྱིངས་སུ་འཇོག་པ་ཡིན། །ཞེས་དང་། རྗེ་བཙུན་བཞད་པ་རྡོ་རྗེས། བློ་
རྒོད་ཙ་ན་ལྟ་བས་ཐོག་བརྫིས་ཐོབ། །སེམས་མཚན་མ་རང་གྲོལ་འདི་ངོ་མཚར་ཆེ།།
ཞེས་གསུངས་པ་ལྟར་བྱའོ། །
ཡང་ན་ཡང་དགོན་པས། བྱིང་རྨུགས་འཐིབས་ཚེ་དཔྲལ་བའི་དབྱིངས། །
རྒོད་ན་ལྟེ་འོག་རྩ་གསུམ་སྟེང་། །ཞེས་གནས་དེ་གཉིས་སུ་བྱིང་རྒོད་ཀྱི་ཚེ་བླ་མ་
བསྒོམ་པར་གསུངས་པ་ལྟར་བྱ་ལ། དེའི་རིགས་པས། གནས་དེར་བླ་མའི་ངོ་བོ་
ཐིག་ལེ་བསྒོམས་ཀྱང་ལེགས་སོ། །རྗེ་འབྲོམ་གྱིས། འཚུབ་སར་ཤེས་པ་གློད་དང་
- 11 -



མཁྱེན་བརྩེའི་འོད་སྣང་ལས། གཉལ་སྟོན་དཔལ་འབྱོར་ལྷུན་གྲུབ་ཀྱི་གསུང་སྐོར།
དགེ་བ་ཡིན། །ཞེས་པས་ཀྱང་འཕྲོ་རྒོད་ཀྱི་གཉེན་པོ་བསྟན་པ་ཡིན་ནོ། །
གཉིས་པ་དེ་ལ་བརྟེན་ནས་རྟོགས་པའི་ངོ་བོ་འཆར་ཚུལ་བཤད་པ་ནི། དེ་
ལྟར་ཉམས་སུ་བླངས་པས་བྱིང་རྒོད་དང་བྲལ་བ་དེ་ཚེ་སེམས་བྱིངས་པོ་དམིགས་
པ་ལ་གནས་ཀྱང་། རྣམ་རྟོག་ཕྲ་མོ་འགྱུ་བ་ན། གཉེན་པོས་བཅོས་བསླད་ཀྱང་མི་
བྱ། རྣམ་རྟོག་ལ་སྐྱོན་དུའང་མི་ལྟ་བར་རྟོགས་པ་ཁོ་རང་རང་བབས་སུ་ལྷུག་པར་
བཞག་པས་གཉུག་མའི་ངོ་བོ་མ་བཅོས་པ་བསྒོམ་བྱ་སྒོམ་བྱེད་དང་བྲལ་བའི་འོད་
གསལ་རྗེན་པར་ལྷག་གིས་འཆར་ཏེ། དེ་ལྟར་ཉམས་སུ་མྱོང་བས་མཐོང་བ་དེ་ལ་
ནི་སེམས་ཀྱི་ངོ་བོ་མཐོང་བ་ཞེས་ཀྱང་ཟེར། གཉུག་མ་ལྷན་ཅིག་སྐྱེས་པའི་ཡེ་ཤེས་
ཀྱི་ངོ་འཕྲོད་པའང་ཟེར། གཞིའི་འོད་གསལ་ཆོས་སྐུ་ཉམས་སུ་མྱོང་བའང་ཟེར་ཏེ།
ཏེ་ལོ་པས། ཀྱེ་ཧོ་འདི་ནི་རང་རིག་ཡེ་ཤེས་ཏེ། །ངག་གི་ལམ་འདས་ཡིད་ཀྱི་སྤྱོད་
ཡུལ་མིན། །ཏེ་ལོ་ངས་ནི་ཅི་ཡང་བསྟན་དུ་མེད། །རང་གིས་རང་ཉིད་མཚོན་པ་ཤེས་
པར་གྱིས། །ཞེས་དང་། རྗེ་རྒོད་ཚང་པས། སྐྱེ་བོ་ཙ་ནའི་ཤེས་པ་འདི། །ཆོས་ཀྱི་
སྐུ་རུ་འདུག་པ་ལ། །བླ་མས་བསྟན་ ཀྱང་ མི་ དགོས་ པར། །རང་ གིས་ཤེས་ སུ་
གཤའ་བ་ལ། །ཞེས་དང་། རྗེ་བཙུན་གྱིས། རྟོག་པ་སྔ་ཕྱིའི་སོ་མཚམས་ན། །ཡེ་
ཤེས་རྒྱུན་དུ་འཆར་ཏེ་བྲོད། །ཅེས་དང་། གནས་ལུགས་མཛོད་ལས། གང་ལྟར་
འགྱུས་ པ་ རང་ བབ་ལྷུག་པར་ཞོག །འགྱུ་འཕྲོའི་ཐོག་ནས་ཆོས་ ཉིད་ དགོངས་ པ་
གསལ། །ཞེས་དང༌། གླིང་ རས་པས། རྗེའི་ཞལ་ནས་གཉུག་མའི་དོན། །སྒོམས་
ཤིག་ གསུངས་ པས་ བསྒོམས་ལགས་ཀྱང་། །བསྒོམ་ བྱ་དང་ སྒོམ་ བྱེད་ སྟོར་ཏེ་
ཐལ། །སྒོམ་ཐུན་མཚམས་སུ་བཅད་དུ་མི་གདའ་ཡེ། །ཞེས་སོ། །དེ་ལྟར་ངོ་འཕྲོད་
ནས། རྗེ་མར་པས། ནང་འཛིན་པ་ཡིད་ཀྱི་རྣམ་ཤེས་འདི། །སྔོན་ཆད་མཛའ་བོ་
- 12 -



སྙན་བརྒྱུད་ཡིད་བཞིན་ནོར་བུ་ལྟ་བ་སྤྱི་ཁྱབ་ཏུ་ངོ་སྤྲོད་པའི་ཁྲིད་ཡིག
ཕྲད་པ་བཞིན། །སེམས་ཉིད་རང་ངོ་རང་གིས་ཤེས། །ལྐུགས་པས་རྨི་ལམ་རྨིས་པ་
བཞིན། །བརྗོད་དུ་མེད་ པའི་ ཉམས་ཤིག་ཤར། །གཞོན་ནུས་ བདེ་ བ་ མྱོང་ བ་
བཞིན། །སྨྲ་ རུ་ མེད་ པའི་ དོན་ ཅིག་རྟོགས། །ཞེས་ པའི་ དགོངས་ པ་ ཡིན་ནོ། །
གསུམ་པ་གནས་འགྱུ་རིག་གསུམ་གྱི་ཁྱད་པར་ལ་དོགས་པ་གཅོད་པ་ནི། དེ་དག་
གི་ཚེ་འགྱུ་བ་ཕྲ་རགས་སྦོམ་གསུམ་འབྱུང་བའི་ཁྱད་པར་ནི་དཔེར་ན་དགེ་སྦྱོར་
བྱེད་བློའི་ངང་ནས་སྐོམ་འཐུང་སྙམ་པ་འགྱུ་བ་ཕྲ་མོ་དང་། དགེ་སྦྱོར་བྱེད་བློ་ཙམ་
ཡང་བརྗེད་ནས་སྐོམ་འཐུང་སྙམ་པ་རགས་པ་དང་། ལུས་ངག་གིས་སྐོམ་འཐུང་བ་
ལ་དངོས་སུ་ཞུགས་པ་འགྱུ་བ་སྦོམ་པོ་ཡིན་ཞེས་བླ་མ་སྔོན་མ་རྣམས་གསུངས་
སོ། །
དེ་ལྟར་ན་འགྱུ་བ་གསུམ་ག་གནས་པ་དང་པོའི་སྐབས་ཀྱི་འགྱུ་བ་ལས་
ལེན་དགོས་སོ། ཁོ་བོ་ནི། འགྱུ་བ་སྦོམ་པོ་ནི་གནས་པ་དང་པོའི་སྐབས་སུ་རྣམ་
རྟོག་གི་འགྱུ་བ་ཟམ་མ་ཆད་པ་ལྟ་བུར་ལྡང་བ་དང་། འགྱུ་བ་རགས་པ་ནི་གནས་
པ་གཉིས་པའི་སྐབས་སུ་སེམས་དམིགས་པ་ལ་དལ་བར་གནས་པའི་ཚེ་ཆུ་ལས་
ཉ་འཕར་བ་ལྟར་རྣམ་རྟོག་ཐོལ་གྱིས་འགྱུ་བ་དང་། འགྱུ་བ་ཕྲ་མོ་ནི་གནས་པ་རབ་
ཀྱི་ཚེ་སེམས་ངོ་བོ་ལ་ རྩེ་གཅིག་གནས་པའི་ངང་ནས། རྗེའུ་བཟུང་ནས་རྔ་མོ་
བཏང་བ་བཞིན་དུ་རྣམ་རྟོག་ཕྲ་མོ་འགྱུས་ཀྱང་སེམས་ཁོ་རང་རང་མལ་དུ་འོང་བ་
ལྟ་བུའོ། །འོ་ན་སྐབས་འདིར་སྒོམ་གནས་ཐོག་ནས་འགྱུ་བ་དང་། འགྲུ་ཐོག་ནས་
གནས་སམ་མི་གནས་ཞེ་ན། བདག་གི་བླ་མ་མཁས་པ་ཁ་ཅིག་དེ་ལྟར་མི་སྲིད་
གསུངས། འོ་ན་དེ་ལྟར་མི་སྲིད་པ་དེ་སྙིང་ཐིག་ཐུན་མོང་མ་ཡིན་པའི་དགོངས་པ་
ཡིན་ནམ། འོན་ཏེ་ཕྱག་རྫོགས་ཐུན་མོང་བའི་དགོངས་པ་ཡིན། དང་པོ་ལྟར་ན་
- 13.



མཁྱེན་བརྩེའི་འོད་སྣང་ལས། གཉལ་སྟོན་དཔལ་འབྱོར་ལྷུན་གྲུབ་ཀྱི་གསུང་སྐོར།
ཡང་འཐད་པར་དཀའ་མོད། ཡིན་དུ་ཆུག་ཀྱང་སྐབས་དོན་འཆོལ་བར་འགྱུར་ཏེ།
སྐབས་འདིར་ཆེན་པོ་གསུམ་གའི་དགོངས་པ་ཐུན་མོང་བ་ལྟ་བ་སྤྱི་ཁྱབ་ཏུ་ངོ་སྤྲོད་
པའི་སྐབས་ཡིན་པའི་ཕྱིར་རོ། །
གཉིས་པ་ལྟར་ནའང་མི་འཐད་དེ། ས་ར་ཧས། འཇུར་བུས་བཅིངས་པའི་
སེམས་ཉིད་འདི། །གློད་ན་གྲོལ་བར་ཐེ་ཚོམ་མེད། །ཅེས་དང་། ཨུ་རྒྱན་རིན་པོ་
ཆེས། འདི་ལྟར་ཡིད་ཀྱི་ཡུལ་དུ་འགྱུ་བ་ཡི། །ཉོན་མོངས་དུག་ལྔའི་རྟོག་པ་ཅི་ཤར་
ཡང་། །སྔོན་བསུ་རྗེས་དཔྱོད་བློ་ཡི་བཅོས་མི་གཞུག །འགྱུ་བ་རང་སར་བཞག་
པས་ཆོས་སྐུར་གྲོལ། །ཅེས་འགྱུ་ཐོག་ནས་གནས་པ་དང་། ཡང་དེ་ཉིད་ཀྱིས། བུ་
ལམ་རིག་པ་མ་ཚུགས་སྣ་ཚོགས་པ། །སྐྱོན་ཡོན་མ་ལྟ་ཐུག་ཕྲད་ལམ་དུ་ཁྱེར། །
ཞེས་དང་། ཧཱུྃ་གི་དགོངས་པའི་གནས་ལས། རང་སེམས་ཆོས་ཉིད་ཀློང་ཆེན་ངང་
ཉིད་ལས། །རིག་པ་སྐད་ཅིག་རང་ལས་གཏོལ་སྐྱེས་ཏེ། །ཞེས་གནས་ཐོག་ནས་
འགྱུ་བར་གསུངས་པའི་ཕྱིར། དེས་ན་སྐབས་འདིར་རྣམ་རྟོག་ཆོས་སྐུར་བཞེད་པ་
དང༌། འགྲུ་ཐོག་ན་གནས་པ་མི་སྲིད་པར་བཞེད་པ་གཉིས་འགལ་ལམ་སྙམ་སྟེ་
ཞིབ་ཏུ་དཔྱད་པར་བྱའོ། །སྙིང་ཐིག་ཐུན་མོང་མ་ཡིན་པའི་དགོངས་པ་ཡང་མིན་ཏེ།
ཀློང་གསལ་ལས། ཡེ་ཤེས་གསལ་བའི་ཡུལ་དྲུག་ལས། །གཉིས་འཛིན་སེམས་
འདི་འབྱུང་བའོ། །ཞེས་གནས་ཐོག་ནས་འགྱུ་བ་དང་། ཀློང་ཆེན་པས། གང་ལྟར་
འགྱུས་པ་རང་བབས་ལྷུག་པར་བཞག །འགྱུ་འཕྲོའི་སྟེང་ནས་ཆོས་ཉིད་དགོངས་
པ་གསལ། །ཞེས་འགྱུ་ཐོག་ནས་གནས་པར་ཡང་གསུངས་པའི་ཕྱིར་རོ། །བཞི་པ་
གང་ཟག་གསུམ་ལ། གནས་པ་དང་། ཉམས་མྱོང་དང་། རྟོགས་པ་གསུམ་འཆར་
ཚུལ་གྱི་ཁྱད་པར་བཤད་པ་ནི། འོ་ན་གནས་པ་ཆེ་འབྲིང་ཆུང་གསུམ་གྱི་སྐབས་སུ།
- 14 -



སྙན་བརྒྱུད་ཡིད་བཞིན་ནོར་བུ་ལྟ་བ་སྤྱི་ཁྱབ་ཏུ་ངོ་སྤྲོད་པའི་ཁྲིད་ཡིག
གདུལ་བྱ་ཅིག་ཅར་བ་དང་། ཐོད་རྒལ་བ་དང་། རིམ་གྱིས་པ་གསུམ་ལ་ཉམས་
རྟོགས་སྐྱེ་ཚུལ་གྱི་ཁྱད་པར་ཇི་ལྟ་བུ་ཞེ་ན་རིམ་གྱིས་པ་ལ་དང་པོར་གནས་པ་
གསུམ། དེ་ནས་ཉམས་མྱོང་། དེ་ནས་རྟོགས་པ་ལྷག་གི་འཆར་ཏེ། ཞང་རིན་པོ་
ཆེས། རིམ་གྱིས་པ་ཡི་འཆར་ཚུལ་ནི། །དང་པོ་གནས་པ་ཙམ་དུ་འབྱུང་། །དེ་ནས་
ཉམས་མྱོང་ངེས་པར་འཆར། །དེ་རྗེས་རྟོགས་པ་ལྷག་གི་འཆར། །གནས་པ་དང་
པོ་བྱུང་དུས་ སུ། །ཞེས་སོགས་སྔར་དྲངས་པ་རྣམས་ཀྱི་མཇུག་ཏུ། མཐའ་མ་རྒྱ་
མཚོའི་གཏིང་བཞིན་དུ། །ཤེས་པ་མི་གཡོ་བརྟན་པར་གནས། །དེ་ནས་ཉམས་སུ་
མྱོང་བ་འཆར། །བར་སྣང་དག་པའི་དཀྱིལ་ལྟ་བུར། །གསལ་ལ་མི་རྟོག་བདེ་བ་
མྱོང་། །ཞེས་དང་པོར་གནས་པ་གསུམ་རིམ་གྱིས་འབྱུང་། དེ་རྗེས་ཉམས་སུ་མྱོང་
བའི་བདེ་བ་འཆར་བར་གསུངས་སོ། །
རྟོགས་པའི་འཆར་ཚུལ་ནི། དེ་ཉིད་ཀྱིས། ཕྱག་རྒྱ་ཆེན་པོའི་རྣལ་འབྱོར་
པས། །ཤེས་པ་ལྷོད་ཀྱིས་གློད་པའི་ཚེ། །གསལ་ལ་རྟོག་པ་མེད་པའི་ཉམས། །
བར་སྣང་དག་པའི་དཀྱིལ་ལྟར་འཆར། །དེ་ལྟར་ཤར་བའི་དུས་ཉིད་དུ། །སྡིག་
སྒྲིབ་དཔག་མེད་ངེས་པར་འཛད། །ངེས་པའི་ཤེས་པ་མ་སྐྱེས་ཀྱང་། །ཆོས་ཀྱི་སྐུ་
དང་མཇལ་བ་ཡིན། །གཉིས་མེད་ལྷན་ཅིག་སྐྱེས་པ་ཡི། །རྟོགས་པ་ལྷག་གི་ཤར་
བའི་ཚེ། །སྐད་ ཅིག་ ཉིད་ ལ་ ཐོག་ མེད་ ནས། །བསགས་ པའི་ སྡིག་ པ་ ཇི་ སྙེད་
རྣམས། །མ་ལུས་གཏན་ནས་འཇོམས་པར་བྱེད། །ཅེས་སོ། །
ཐོད་རྒལ་བ་ནི་དང་པོ་རྟོགས་པ་བྱུང་ཡང་མི་བརྟན་པས། ཉམས་རྟོགས་
གནས་པ་གསུམ་ལ་གོ་རིམ་ངེས་པ་མེད་པར་འཆར་བས་ཐོད་རྒལ་བ་ཞེས་པ་སྟེ།
དེ་ཉིད་ཀྱིས། ཐོད་རྒལ་བ་ཡི་འཆར་ལུགས་ནི། །གནས་དང་མྱོང་བ་རྟོགས་པ་
- 15 -



མཁྱེན་བརྩེའི་འོད་སྣང་ལས། གཉལ་སྟོན་དཔལ་འབྱོར་ལྷུན་གྲུབ་ཀྱི་གསུང་སྐོར།
གསུམ། །སྔོན་དུ་རྟོགས་པ་ལྷག་གི་འཆར། །རྟོགས་ཀྱང་མི་བརྟན་རྦ་རླབས་འདྲ།།
རེས་འགའ་ཉམས་མྱོང་རེས་འགའ་ནི། །གནས་པ་འོང་སྟེ་ངེས་པ་མེད། །ཉམས་
ཀྱི་མཐོ་དམན་རིག་པའི་རྩལ། །ཞེས་སོ། །
ཅིག་ཅར་བ་ལ་ནི། བླ་མས་གདམས་ངག་གི་ངོ་སྤྲོད་གནང་མ་ཐག་གམ།
དེ་ལ་བརྟེན་ནས་སེམས་ཀྱི་ངོ་བོ་ལ་རྗེན་ཆེར་གྱི་ཉམས་མྱོང་དང་རྟོགས་པ་གནས་
པ་གསུམ་སྒོམ་པའི་འབད་རྩོལ་ལ་མ་བལྟོས་པར་གསུམ་ག་དུས་གཅིག་ཏུ་འཆར་
ཞིང་། དེའི་འཆར་ཚུལ་ནི། མ་བཅོས་གཉུག་མའི་ངོ་བོ་མཐོང་བ་དང་དུས་མཉམ་
དུ་ངོ་བོའི་སྟེང་དུ་ རྗེན་ལྷག་གི་ གནས་པ་དང་། དེ་ཉམས་སུ་མྱོང་བའི་བདེ་བ་
གསུམ་ཅིག་ཅར་སྐྱེ་སྟེ། ཞང་རིན་པོ་ཆེས། ཅིག་ཅར་བ་ཡི་གང་ཟག་ལ། །རྟོགས་
པའི་བཅུད་ལྡན་བླ་མ་ཡིས། །གདམས་ངག་བསྟན་མ་ཐག་པའམ། །སེམས་ཀྱིས་
བལྟས་པ་ཙམ་གྱིས་ནི། །ཉམས་མྱོང་རྟོགས་པ་གནས་པ་གསུམ། །སྒོམ་ལོང་མེད་
པར་དུས་གཅིག་འཆར། །ཉམས་མྱོང་འཕེལ་འགྲིབ་བྱུང་གྱུར་ཀྱང་། །རྟོགས་པ་འགྱུར་
མེད་བརྟན་པར་གནས། །སྤྲ་སྤྲེ་ཡར་བརྒྱུགས་མར་བརྒྱུགས་ཀྱང༌། །ལྗོན་ཤིང་
འགྱུར་བ་མེད་པར་གནས། །ཞེས་སོ། །
གཉིས་པ་ངོ་འཕྲོད་ནས་དོན་དེ་ཉམས་སུ་ལེན་ཚུལ་བཤད་པ་ལ་གཉིས།
དོན་དེ་མཉམ་རྗེས་གཉིས་སུ་ཉམས་སུ་ལེན་པའི་ཚུལ་བཤད་པ་དང༌། དེ་དང་
འབྲེལ་བའི་གདམས་པ་བཤད་པའོ། །དང་པོ་ལ་གཉིས། མདོར་བསྟན་པ་དང༌།
རྒྱས་པར་བཤད་པའོ། །དང་པོ་ནི། མཉམ་བཞག་ནམ་མཁའ་ལྟ་བུ་ལ་རྗེས་ཤེས་
རྔས་མ་ལྟ་བུ་དང་། མཉམ་བཞག་ནམ་མཁའ་ལྟ་བུ་ལ་རྗེས་ཐོབ་སྒྱུ་མ་ལྟ་བུའི་
ཁྱད་པར་ནི། བྱེ་ཚང་པ་རིན་ཆེན་དཔལ་འབྱོར་གྱིས། ཕྱི་ན་ཡུལ་གྱི་ཆེད་འཛིན་
- 16 -



སྙན་བརྒྱུད་ཡིད་བཞིན་ནོར་བུ་ལྟ་བ་སྤྱི་ཁྱབ་ཏུ་ངོ་སྤྲོད་པའི་ཁྲིད་ཡིག
མེད། །ནང་ དུ་ རིག་ པ་ གསལ་ ལ་ དྭངས། །རིག་ པ་ ཕྱི་ ནང་ ཟང་ ཐལ་ འདི། །
མཉམ་བཞག་ཡིན་ནོ་ཨ་ནེ་མ། །དེ་ལས་ཅུང་ཟད་ཡེངས་པ་ན། །ཡུལ་གྱི་རྗེས་སུ་
ཐལ་ གྱི་འགྲུས། །གཟུང་འཛིན་བུན་གྱིས་ཤར་བ་དེ། །རྗེས་ཤེས་ཡིན་ནོ་ཨ་ནེ་
མ། །དེ་ནས་དྲན་པས་ཆེར་གྱིས་ཟིན། །གཟུང་འཛིན་རྟོག་པ་རང་ཞི་ནས། །ཇར་
གྱི་མཉམ་བཞག་གསལ་ཐེབས་པ། །རྗེས་ཐོབ་ཡིན་ནོ་ཨ་ནེ་མ། །ཞེས་གསུངས་
ལ། ཞལ་གདམས་ལྷུག་པར་རྒྱུན་དུ་གནས་པ་ལ་ཉམས་ཟེར། དེའི་ངང་ནས་
དབང་པོ་ཚོགས་དྲུག་གི་ཡུལ་སྣང་ལ་བརྟེན་པའི་བཟང་རྟོག་ངན་རྟོག་ཅི་བྱུང་ཡང་
གང་ཤར་གྱི་རྟོག་པ་ལ་བཟོ་བཅོས་དང་སྤང་བླང་མ་བྱས་པར་རང་ངོ་ལ་ཆེར་
བལྟས། རང་སར་གློད་ནས་བཞག་པས་རང་གྲོལ་དུ་ཁྲོལ་གྱི་སོང་ན་གང་ཤར་
ཐམས་ཅད་སྒོམ་གྱི་གྲོགས་སུ་འགྲོ་བ་ཡིན། རྗེས་ཤེས་ལམ་དུ་ལྷོངས་པ་ལ་རྗེས་
ཐོབ་ཟེར་བ་ཡིན་ནོ། །ཞེས་གསུངས། དེ་ནས་སེམས་ལ་གནས་ཆ་རྙེད་པ་ན་
གཉུག་མ་བསམ་བརྗོད་དང་བྲལ་བའི་བདེ་བ་ཆེན་པོའི་ངང་ནས། རྟོག་པ་གང་
ཤར་ཀྱང་རྗེས་སུ་མི་འབྲང་བར། ཤེས་པ་འབོལ་ལེ་ཤིག་གེ་རྗེན་ནེ་ཡེ་རེ་མི་རྟོག་
པར་ངོ་བོའི་སྟེང་དུ་རྩེ་གཅིག་ཏུ་མཉམ་པར་བཞག་པ་ལ་འདི་པའི་ལུགས་ཀྱི་
མཉམ་བཞག་དང་། གལ་ཏེ་དྲན་པའི་རྒྱང་སོ་ཤོར་ནས་རྣམ་རྟོག་ཐོལ་གྱིས་སྐྱེས་
པར་མ་ཚོར་བར་དེའི་དབང་དུ་སོང་བ་ལ་རྗེས་ཤེས་རྔས་མ་ལྟ་བུ་དང་། རྗེས་
ཤེས་ལམ་དུ་མ་ལོངས་པ་ཟེར། མཉམ་བཞག་དེ་ལས་ལངས་རྗེས་སུ། ཚོགས་
དྲུག་གི་ཡུལ་དུ་གང་སྣང་བ་ཐམས་ཅད་བདེ་སྟོང་དབྱེར་མེད་ཀྱི་རོལ་པ་སྣང་སྟོང་
ཚོགས་པ་སྒྱུ་མ་ལྟ་བུར་འཆར་ཞིང་། དེ་ཤར་བ་ན་ཡང་ནང་དུ་མཉམ་བཞག་གི་
གྲོགས་སུ་འགྱུར་བ་ལ་རྗེས་ཤེས་ལམ་དུ་ལོངས་པ་དང་། རྗེས་ཐོབ་སྒྱུ་མ་ལྟ་བུ་



མཁྱེན་བརྩེའི་འོད་སྣང་ལས། གཉལ་སྟོན་དཔལ་འབྱོར་ལྷུན་གྲུབ་ཀྱི་གསུང་སྐོར།
ཞེས་ཟེར་ཏེ། རྗེ་མར་པས། ཕྱི་གཟུང་བ་ཡུལ་གྱི་སྣང་བ་འདི། །བདེ་བ་ཆེན་པོར་
རྒྱུན་ཆད་མེད། །སྐྱེ་མེད་ཕྱག་རྒྱ་ཆེན་པོར་རྟོགས། །ཞེས་དང་། རྗེ་བཙུན་ གྱིས།
ཕྱི་སྣང་བ་ཇི་ལྟར་སྣང་ལགས་ཀྱང་། །མ་རྟོགས་དུས་ན་འཁྲུལ་སྣང་སྟེ། །ཡུལ་གྱི་
ཞེན་པས་འཆིང་བར་བྱེད། །རྟོགས་པ་རྣམས་ལ་སྒྱུ་མར་སྣང་། །ཡུལ་སྣང་སེམས་
ཀྱི་གྲོགས་སུ་འཆར། །མཐར་ཐུག་དོན་ལ་སྣང་མ་མྱོང་
། །སྐྱེ་མེད་ཆོས་སྐུར་དག་
གོ་གསུངས། །ཞེས་སོ། ། །
རྗེས་ཤེས་རྔས་མ་ལྟ་བུ་དང་། རྗེས་ཐོབ་སྒྱུ་མ་ལྟ་བུའི་ཁྱད་པར་ཞེས་པའི་
ཐ་སྙད་གྲགས་ཆུང་ཡང་། རྗེས་ཤེས་ལམ་དུ་ལོངས་པ་དང་མ་ལོངས་པའི་ཐ་སྙད་
ནི་ཡང་དགོན་པ་སོགས། ཕྱག་རྫོགས་ཀྱི་རྣལ་འབྱོར་པ་འགའ་ལ་གྲགས་པས་
དོན་འདྲའོ། །མཉམ་རྗེས་ཀྱི་ཉམས་ལེན་དེ་ཡང་ཧྲིལ་གྱི་དྲིལ་ནས་བྱེད་ན། རྒྱུན་
དུ་རྩ་བའི་བླ་མ་ཏུར་གྱིས་དྲན་ཏེ་གསོལ་བ་འདེབས། རྣམ་པར་རྟོག་པ་འདས་
པའི་རྗེས་མི་དཔྱད། མ་འོངས་པའི་སྡུན་མི་བསུ་བར། ད་ལྟ་ཉིད་རྣམ་རྟོག་ཅི་འདྲ།
ཅིར་འགྱུ་ཡིན་འདུག་སྙམ་དུ། ད་ལྟར་གྱི་རྟོག་པ་སྐད་ཅིག་མ་འདི་ཉིད་ལ་གཅེར་
གྱིས་བལྟས་པས། རྟོག་པའི་རྒྱུ་འགྲུལ་ཆད་ཀྱི་ཆད་ནས། མ་ཡེངས་བར་དུ་རྟོག་
པ་མི་འོང་
། ནམ་ཡེངས་པ་ན་རྟོག་པ་ཡེར་གྱི་འོང་སྟེ། བྱུང་བའི་རྟོག་པ་དེ་ཉིད་ལ་
གཅེར་གྱིས་བལྟས་པས་མི་རྟག་པར་ཕྱམ་ཕྱམ་འགྲོ །དེ་ལྟར་རྟོག་པ་གང་བྱུང་བྱུང་
ལ་འདོད་ཐོག་ཏུ་བྱ་ཞིང་གཅེར་གཅེར་བ་བལྟའོ། །ཐུན་ཡུན་མི་རིང་ཙམ་ནས་
གསལ་བདོ་བ་འཕྲོ་བཅད་ཅིང་ཡུན་ཐུང་ལ་གྲངས་མང་བ་རེ་བྱའོ། །དེ་ལྟར་ཡང་
ཡང་བལྟས་པས། དུས་ཚོད་ཅིག་ན་རྟོག་པ་ངོས་ཆར་གྱི་ཟིན་ཏེ་གྲོལ་བར་འགྱུར་
རོ། །རྣམ་རྟོག་ངོས་ཟིན་པ་བྱ་བ་ནི། རྣམ་རྟོག་སྐྱེ་བ་མེད་པ། འགག་པ་མེད་པ།
- 18 -



སྙན་བརྒྱུད་ཡིད་བཞིན་ནོར་བུ་ལྟ་བ་སྤྱི་ཁྱབ་ཏུ་ངོ་སྤྲོད་པའི་ཁྲིད་ཡིག
གནས་པ་མེད་པ། དངོས་པོ་མེད་པ། ངོས་བཟུང་མེད་པ་ནམ་མཁའ་ལྟ་བུར་ངེས་
པའི་ཤེས་པ་རྗེན་ལྷང་གི་སྐྱེས་པའོ། །དེའི་ཚེ་ཉམས་རྟོགས་གཅིག་ཏུ་འདྲེས་པ་
ཞེས་ཀྱང་བྱའོ། །འདི་ལ་དགོངས་ནས་སྒམ་པོ་ཟླ་འོད་གཞོན་ནུས། མཚན་མར་
མ་སྐྱེས་རྣམ་རྟོག་འདི། །ཆོས་སྐུ་ཡིན་པས་ཆར་གྱིས་བཟུང་། །ཞེས་སོ། །
གཉིས་པ་ལ་གཉིས། མཉམ་བཞག་ཏུ་ཉམས་སུ་ལེན་ཚུལ་དང་། རྗེ་ཐོབ་
ཏུ་ཉམས་སུ་ལེན་ཚུལ་བཤད་པའོ། །དང་པོ་ལ་གཉིས། ཞི་གནས་སྒོམ་ཚུལ་དང་།
ལྷག་མཐོང་སྒོམ་ཚུལ་ལོ། །དང་པོ་ཞི་གནས་སྒོ་ཚུལ་ལ་གཉིས། སེམས་བག་ལ་
ཉལ་དུ་མི་བཞག་པར་རེག་པ་ལྔ་གྲུང་འདོན་པའི་ཕྱིར་དུ་དྲན་ཤེས་བསྟེན་ཚུལ།
འབད་རྩོལ་གྱི་འཆིང་བྱེད་མེད་པར་གནས་པའི་ཕྱིར་དུ་རང་སར་གློད་པའི་ཚུལ་
ལོ། །དང་པོ་ནི། སེམས་དར་ཅིག་ཀྱང་མ་ཡེངས་པར། སེམས་ཀྱི་ངོ་བོའི་སྟེང་དུ།
ཁབ་མིག་ཏུ་སྐུད་པ་འཛུད་པ་བཞིན་དུ། གྲིམ་གྱིས་བསྒྲིམས་ཏེ་བཞག་ནས། ཅུང་
ཟད་ཀྱང་མ་འགྱུས་པར་བཞག་གོ །དེ་ལ་ཐུན་འཁྱོངས་པ་བྱུང་ན། སྐབས་སྐབས་
སུ་ཅུང་ཟད་གློད་པའི་འབོར་ལེན་བྱེད་པའི་དྲན་པའི་འཛིན་སྟངས་མ་ཤོར་བར་བྱ་
སྟེ། ཡང་དགོན་པས། བུ་གཅིག་ཤི་བའི་མ་བཞིན་དུ། །འབྲལ་མེད་བརྗེད་མེད་
ཡེངས་མེད་དུ། །ཞེས་གསུངས་པ་ལྟར་སྐད་ཅིག་ཀྱང་མ་ཡེངས་པར་བྱའོ། །དེ་ལྟ་
བུའི་དྲན་པ་མ་ཡེངས་པར་ཡོད་ན། ཅུང་ཟད་ཡེངས་པའམ་ཡེངས་པའི་གྲབ་བྱེད་
ཙམ་ནས་རིག་པའི་ཤེས་བཞིན་འབྱུང་སྟེ། སྤྱོད་འཇུག་ལས། གང་ཚེ་དྲན་པ་ཡིད་སྒོ་
ནས། །བསྲུང་བའི་དོན་དུ་གནས་གྱུར་པ། །དེ་ཚེ་ཤེས་བཞིན་འོང་འགྱུར་ཞིང། །
ཞེས་སོགས་དང་། རྣལ་འབྱོར་དྲུག་པ་ལས། ཤེས་བཞིན་དྲན་དང་མཚུངས་ལྡན་
དུ། །བྱིང་ རྒོད་ ཉེས་ པ་ བྱུང་ མ་ བྱུང་། །ཕྲ་ མོ་ རྟོག་ པའི་ ཤེས་ རབ་ སྟེ། །ཞེས་
- 19 -



མཁྱེན་བརྩེའི་འོད་སྣང་ལས། གཉལ་སྟོན་དཔལ་འབྱོར་ལྷུན་གྲུབ་ཀྱི་གསུང་སྐོར།
གསུངས་སོ། །གཉིས་པ་ནི། ས་ར་ཧས། བྲམ་ཟེ་སྐུད་པ་འཁལ་བ་བཞིན། །རྣལ་
འབྱོར་ཤེས་པ་གློད་ལ་ཞོག །ཅེས་སེམས་ཁོ་རང་རང་སར་ཕྱམ་མེ། ལྷོད་དེ། ཤིག་
གེ་བ་ལ་མ་ཡེངས་ཙམ་མ་བརྗེད་ཙམ་དུ་སྐྱོང་བ་ཡིན་ཏེ། ཞང་ རིན་པོ་ཆེས།
གཟིངས་ ལས་ འཕུར་ བའི་ བྱ་ རོག་ བཞིན། །ཡུལ་ ལ་ འཕྲོས་ པའི་ སེམས་ མི་
བསྡུས། །མར་མེ་རླུང་གིས་མི་སྐྱོད་བཞིན། །གསལ་ལ་མི་རྟོག་མ་ཡེངས་ཞོག །
ནགས་ལ་མེ་ལྕེ་མཆེད་པ་བཞིན། །ཅིར་སྣང་ཕྱག་རྒྱ་ཆེན་པོར་ཞོག །རྒྱ་མཚོར་
སྣང་བའི་གཟའ་སྐར་བཞིན། །སྣང་སྲིད་ཕྱག་རྒྱ་ཆེན་པོར་ཞོག །མཁས་པ་བ་
ལང་སྐྱོང་བ་བཞིན། །རྣལ་འབྱོར་ཤེས་པ་གང་བདེར་ཐོང་། །ཞེས་ པ་ ལྟར་མ་
ཡེངས་པའི་ངང་ནས་གློད་པས་ཐུན་ཚད་ལ་ཕེབས་པ་དང་། ཡང་གསལ་བཏབ་ལ་
བསྒོམ་པར་བྱ་སྟེ། ཨུ་རྒྱན་རིན་པོ་ཆེས། སྒོམ་ལ་མ་ཞེན་ཡང་དང་ཡང་དུ་ཤིག །
ཅེས་དང་། བཟང་རྟོག་ངན་རྟོག་གང་ཤར་གཅེར་ཏེ་ལྟོས། །ཡུན་ཐུང་གྲངས་མང་
ཁང་ སྟོང་ ཐིགས་ པ་བཞིན། །ལུས་སེམས་མ་ སྒྲིམ་ལྷོད་དེ་ ཤིག་གེ་ཞོག །ཅེས་
གསུངས་པ་ལྟར་རོ། །
དེ་ཐམས་ཅད་ལ་དྲི་བ་ཞིབ་ཏུ་བྱས་ལ། སྒོམ་ཤེས་མ་ཤེས་དང༌། སྐྱེ་ཚུལ་
ཇི་ལྟར་བྱུང་དྲི་བར་བྱའོ། །དེའི་ཚེ་ལུས་གནད་འཁྲུལ་འཁོར་བཅས། སེམས་སྒོམ་
ཐོག་ཏུ་བཞག་ཙ་ན། རྟོག་པ་ རང་ སར་ ཞི་ ལ་ ཁག་འགག །རང་སར་ཞི་ནས་
སེམས་རང་བབས་སུ་རྟོག་མེད་དུ་ལྷོད་དེ་རྩེ་གཅིག་ཏུ་གནས་པ་ལ་འདི་པའི་
ལུགས་ཀྱི་སྒོམ་སྐྱེས་ཟེར་བ་ལགས་སོ། །
གཉིས་པ་ལྷག་མཐོང་སྒོམ་ཚུལ་ལ་གཉིས། གནས་ལུགས་ཀྱི་རང་ཞལ་
བསྟན་ཏེ་ཆོས་སྐུ་གཅེར་མཐོང་དུ་ངོ་སྤྲད་པ་དང་། འགྲུ་ཐོག་ཏུ་རང་ངོ་སྤྲད་དེ་ཤར་
- 20 -



སྙན་བརྒྱུད་ཡིད་བཞིན་ནོར་བུ་ལྟ་བ་སྤྱི་ཁྱབ་ཏུ་ངོ་སྤྲོད་པའི་ཁྲིད་ཡིག་
གྲོལ་དུས་མཉམ་དུ་བསྟན་པའོ། །དང་པོ་ནི། སྒོམ་པ་པོར་མི་དམིགས་ཏེ། སྒོམ་
བྱའོ་སྙམ་པའི་འཛིན་པ་ཡང་མེད་པར་བྱ། བསྒོམ་བྱར་ཡང་མི་དམིགས་ཏེ། བདེ་
གསལ་མི་རྟོག་སོགས་གང་དུ་ཡང་ཡིད་ལ་མི་སྒོམ། གང་ཡང་ཡིད་ལ་མི་བྱེད་
པར། སེམས་ཁོ་རང་རང་བབས་སུ་རང་སར་བཞག་པ་ལ་མ་ཡེངས་པར་བྱ། བྱིང་
བ་མ་ཡིན་ཏེ་རིག་པ་ངར་སྐྱེད་ཧུར་ཏེ་བསྒོམ། རྒོད་པ་མ་ཡིན་ཏེ་འདས་མ་འོངས་
གང་གི་ཡང་རྟོག་པ་ཡིད་ལ་མི་བྱ་བར་མཉམ་པར་བཞག་གོ །གསལ་བ་ཐུན་
འཁྱོངས་པའི་ཚེ་འཕྲོ་བཅད་ལ་བསྒོམ། དེ་ལྟར་རྩེ་གཅིག་ཏུ་བསྒོམས་པས་སྣང་
སྲིད་ཀྱི་ཆོས་ཐམས་ཅད་རང་ལ་རང་ཕར་སོ་མ་ཤོར། མདོག་མ་བསྒྱུར་བར། རང་
བྱུང་ལྷན་ཅིག་སྐྱེས་པའི་ཡེ་ཤེས་གཉུག་མ་ཕྱག་རྒྱ་ཆེན་པོ། གཤིས་ཅི་ཡང་མ་ཡིན་
པ་ལ་མདངས་ཅིར་ཡང་མ་འགགས་པ་ཡུལ་མེད་དུ་རང་གསལ་བའི་ད་ལྟར་གྱི་
ཤེས་པ་ངོ་བོ་རྗེན་ལྷག་གི་ཤར་བ་ལ་རྟོགས་པ་སྐྱེས་པ་ཞེས་ཀྱང་བྱ། འདིར་
བསྟན་ལྷག་མཐོང་གི་མྱུ་གུ་འཁྲུངས་པ་ཞེས་ཀྱང་བྱ། གཉུག་སེམས་མངོན་སུམ་དུ་
མཐོང་བ་ཞེས་ཀྱང་བྱའོ། །
དེ་སྐད་དུ་ཡང་། འདས་ རྗེས་ ལས། ཡིན་ པ་གྲུབ་པ་མེད་ པའི་ རིག་ པ་
འདི། །རང་སྣང་འཆར་ཚུལ་ཅིར་ཡང་མ་འགགས་པ། །སྣང་སྲིད་ཀུན་ཀྱང་ཆོས་
སྐུའི་ཞིང་དུ་ཤར། །ཤར་བ་དེ་ཉིད་རང་གི་ཐོག་ཏུ་གྲོལ། །ཅེས་དང་། ཀློང་དྲུག་པ་
ལས། བརྗོད་དུ་མེད་པའི་སེམས་ཉིད་ལ། །ཞི་གནས་ལྷག་མཐོང་རང་ཤར་བས།།
མཉམ་པར་བཞག་དང་རྗེས་སུ་ནི། །མི་གཡོ་བསམ་གཏན་ཉིད་དུ་རྫོགས། །ཞེས་
སོ། །རྗེ་དྭགས་པོ་ལྷ་རྗེས་ཀྱང་། སེམས་ཉིད་ལྷན་ཅིག་སྐྱེས་པ་ལ་དང་པོར་རྩོལ་
སྒྲུབ་དང་བྲལ་བར་ལུས་ སེམས་ཁོང་གློད་པ་དང༌། བར་དུ་ཐེ་ཚོམ་མེད་པས་
- 21 -



མཁྱེན་བརྩེའི་འོད་སྣང་ལས། གཉལ་སྟོན་དཔལ་འབྱོར་ལྷུན་གྲུབ་ཀྱི་གསུང་སྐོར།
སེམས་མ་བཅོས་པ་སོ་མར་བཞག་པ་དང་། མཐའ་མ་བྱུང་ཚོར་ཐམས་ཅད་སྐྱེ་
མེད་དུ་ཤེས་པར་བྱའོ་གསུངས། དེ་ལྟར་ཉམས་སུ་བླངས་པས་གཉུག་མའི་ངོ་བོ་
མཐོང་ན། དེ་ཇི་ལྟ་བུ་ཞེ་ན། རྗེ་དྭགས་པོ་ལྷ་རྗེའི་ཞལ་ནས། གཉུག་མ་ཞེས་པའི་
དོན་ཅི་ལ་ཟེར་ན། རྟེན་གང་ལ་ཡང་མ་བཅས་པ། གོ་གར་ཡང་མ་འགགས་པ།
ཕྱོགས་གང་ཡང་མ་ལྷུང་བ། ཕུགས་གར་ཡང་མ་གཏད་པ། དཔེ་གང་གིས་ཀྱང་
མཚོན་དུ་མེད་པ་བརྗོད་པ་གང་གིས་ཀྱང་ཐོག་ཏུ་མི་ཕེབས་པ་ལ་ཟེར་བ་ཡིན་
གསུངས། དེའི་དོན་ནི། དེ་ལ་དང་པོ་རྟེན་གང་ལ་མི་བཅའ་བ་ནི་ཤེས་པ་ཅི་ལ་
ཡང་མི་བརྟེན་པ་སྟེ་དཔེར་ན་བྱ་ཐི་བོ་ནི་བཞིན་ཡིན། གོ་གར་ཡང་མ་འགགས་པ་
ནི་རེ་དོགས་དགག་སྒྲུབ་གང་ཡང་མེད་པ་ཡིན། ཕྱོགས་གར་ཡང་མ་ལྷུང་བ་ནི། རྟག་
ཆད་ཀྱི་མཐར་མ་ལྷུང་བའོ། །ཕུགས་གར་ཡང་མ་གཏད་པ་ནི་འདོད་པ་མེད་པའོ།།
དཔེ་གང་གིས་ཀྱང་མཚོན་དུ་མེད་པ་ནི་ངོས་བཟུང་ཐམས་ཅད་དང་བྲལ་བའོ། །
བརྗོད་ པ་ གང་ གིས་ ཀྱང་ཐོག་ཏུ་མི་ཕེབས་པ་ནི། བརྗོད་པ་ཐམས་ཅད་ལས་
འདས་པ་ཡིན་ནོ་གསུངས། དེ་ལྟ་བུའི་གཉུག་སེམས་ཀྱང་བླ་མ་དམ་པའི་ཐུགས་
རྗེའི་གཟིགས་པ་ཞུགས་པའི་བྱིན་རླབས་འབའ་ཞིག་གིས་རྟོགས་དགོས་པ་ཡིན་
ཏེ། ཀྱེ་རྡོ་རྗེ་ལས། གཞན་གྱིས་བརྗོད་མིན་ལྷན་ཅིག་སྐྱེས། །གང་དུ་ཡང་ནི་མི་
རྙེད་དེ། །བླ་མའི་དུས་ཐབས་བརྟེན་པ་དང་། །བདག་གི་བསོད་ནམས་ལས་ཤེས་
བྱ། །ཞེས་དང༌། དྭགས་པོ་རིན་པོ་ཆེས། བླ་མ་ཆོས་ཀྱི་སྤྱན་ལྡན་རྟོགས་པ་དང་
ལྡན་པ་ཆོས་རྒྱུད་ལ་སྐྱེས་པ་ཞིག་ལ། སློབ་མས་དད་གུས་ཚུལ་བཞིན་བྱས་ན་
རྟོགས་ནས་འོང་བ་ཡིན་ནོ། །བླ་མ་ལ་རྟོགས་པ་མེད་ན་སློབ་མས་དད་གུས་བྱས་
ཀྱང་མི་ཕན། དཔེར་ན་སྒོར་ཕོར་ལ་རི་མོ་མེད་ན་འབི་འབི་ལེགས་ཀྱང་ས་ཚྭ་མི་
- 22 -



སྙན་བརྒྱུད་ཡིད་བཞིན་ནོར་བུ་ལྟ་བ་སྤྱི་ཁྱབ་ཏུ་ངོ་སྤྲོད་པའི་ཁྲིད་ཡིག
འབྱུང་བ་དང་འདྲ་གསུངས། སློབ་མ་ལ་དད་གུས་མེད་ན་བླ་མ་ལ་གདམས་ངག་
ཡོད་ཀྱང་མི་ཕན་ཏེ། དཔེར་ན་བ་ལ་ཞོ་ཡོད་ཀྱང་བེའུ་ལ་རྐན་མེད་པ་དང་འདྲ་
གསུངས། འདི་དག་གི་སྐབས་སུ་ཡང་སྔར་བཤད་པའི་སེམས་འཚོལ་གྱི་མན་ངག་
རྣམས་བར་བར་དུ་ཉམས་སུ་བླང་ངོ༌། །
དེ་ལྟར་ཉམས་སུ་ལེན་པའི་གནས་སྐབས་ཀུན་ཏུ་ཡང་ཚེ་ལ་ལོང་མེད་ཀྱི་
མི་རྟག་པ་དྲན་པ། ལས་རྒྱུ་འབྲས་ལ་ཡིད་ཆེས་ཀྱི་དད་པ། བྱམས་སྙིང་རྗེ་བྱང་
ཆུབ་ཀྱི་སེམས་གསུམ་ལ་གོམས་པ་དང་མ་བྲལ་བ་དགོས་ཏེ། རྗེ་དྭགས་པོ་ལྷ་
རྗེའི་ཞལ་ནས། དེས་ན་ལམ་རིམ་གཙིགས་སུ་ཆེ། དེ་རྣམས་རྒྱུད་ལ་མི་ལྡན་ན་
གཉུག་མ་རབ་རིབ་ཅིག་རྒྱུད་ལ་སྐྱེས་ཀྱང་ཡུལ་དང་ཉེ་དུ་དང་རྫས་དང་ལོངས་
སྤྱོད་ལ་ཆགས་ནས་གཉུག་མ་དེས་མི་ཕན། མར་འགྲོ་བ་ལས་ཡར་མི་འགྲོ །དེ་བས་
ན་ཚེ་འདི་ལ་ཆགས་པར་མ་བྱེད། སྣང་གྲགས་ཀྱི་ཆོས་ཐམས་ཅད་སྒྱུ་མ་རྨི་ལམ་
ལྟ་བུ་ཡིན་པས་བློ་ངེས་སུ་ཆུག །བྱམས་དང་སྙིང་རྗེ་བྱང་ཆུབ་ཀྱི་སེམས་སྦྱོངས།
དེ་ལྟར་ངེས་ན་ཁོ་ཡར་ལ་འགྲོ་བ་ལས་མར་ལ་མི་འགྲོ་གསུངས། རྗེ་བཙུན་གྱིས།
ང་འཆི་བ་ཁོ་ནས་འཇིགས་འཇིགས་ནས། །འཆི་མེད་གཉུག་མའི་ངང་ལ་སྦྱངས། །
ཞེས་དང་། དཔལ་ཕག་མོ་གྲུ་པས། འཆི་བ་མི་རྟག་པ་གཤའ་མ་ཞིག་དྲན་ན།
དང་པོར་བློ་ཆོས་སུ་འགྲོ་བར་བྱེད། བར་དུ་ཆོས་ལམ་དུ་འགྲོ་བར་བྱེད། མཐའ་
མར་འོད་གསལ་ཕྱག་རྒྱ་ཆེན་པོ་ཐོབ་པར་བྱེད་པ་ཡིན་ནོ་ཞེས་དང༌། བླ་མ་ཞང་
གིས་ ཀྱང་། བྱམས་ པ་ སྙིང་ རྗེ་ བྱང་ཆུབ་སེམས་མཆོག་ལ། །ལམ་གྱི་གཙོ་བོར་
བགྱིས་ནས་བསླབས་ལགས་པས། །བོགས་ ལ་ཐུག་པ་མ་མཆིས་ཕྱི་ནས་ནི། །
སྤྲོས་བྲལ་དེ་ཉིད་སྙིང་རྗེ་ཆེན་པོར་ཤར། །རང་བཞིན་གཞི་མེད་སྤྲོས་བྲལ་ནམ་
- 23 -



མཁྱེན་བརྩེའི་འོད་སྣང་ལས། གཉལ་སྟོན་དཔལ་འབྱོར་ལྷུན་གྲུབ་ཀྱི་གསུང་སྐོར།
མཁའ་ལ། །བདེན་འཛིན་གྲོལ་བས་ཞེ་འདོད་མཁན་པོ་གྲོལ། །ཅེས་སོ། །དེ་དག་
གི་གནས་ལུགས་ཀྱི་རང་ཞལ་བསྟན་ནས། སྐབས་སུ་དྲི་བས་མཐའ་བཅད་དེ་དྲེད་
པོ་གོ་ཡུལ་དུ་ལུས་པ་རྣམས་རྡར་ཤ་ཆོད་པའི་ངོ་འཕྲོད་ངེས་བྱའོ། །
གཉིས་པ་ལ་འགྱུ་ཐོག་ཏུ་ངོ་སྤྲད་དེ་ཤར་གྲོལ་དུས་མཉམ་དུ་བསྟན་པ་ནི།
སྔར་བཞིན་གཉུག་སེམས་ལྷན་ཅིག་སྐྱེས་པའི་ཡེ་ཤེས་ཀྱི་ངོ་བོ་མ་ཡེངས་པར་
བསྐྱངས་པས། སེམས་ལས་རྣམ་རྟོག་སྣ་ཚོགས་པར་འཕྲོ་བ་དང་མི་འཕྲོ་བར་
གནས་པའི་དུས་གཉིས་ཀ་ལ་ངོ་བོ་ལ་བཟང་ངན་ལ་སོགས་པའི་ཁྱད་པར་གང་
ཡང་མེད་དེ། རྣམ་རྟོག་ ཇི་ སྙེད་འགྱུས་ཀྱང་ངོ་བོ་སེམས་ལས་འདས་པ་མེད།
དཔེར་ན་ནམ་མཁའ་ལ་སྤྲིན་ལ་སོགས་པ་ཇི་སྙེད་བྱུང་ཡང་བྱུང་བའི་ཚེ་ཡང་ནམ་
མཁའ་ལས་བྱུང་ལ། ཡལ་བའི་ཚེ་ཡང་ནམ་མཁའི་ཀློང་དུ་ཡལ། གནས་པའི་ཚེ་
ཡང་ནམ་མཁའི་ཀློང་དུ་གནས་པ་བཞིན་དུ་རྣམ་རྟོག་འཕྲོ་བའི་ཚེ་ཡང་སེམས་
ལས་ འཕྲོ། ཡལ་ བའི་ ཚེ་ ཡང་སེམས་ སུ་ ཡལ། གནས་ པའི་ ཚེ་ ཡང་ སེམས་ སུ་
གནས་ལ། རྣམ་རྟོག་དེའི་ངོ་བོ་ནམ་མཁའ་དག་པའི་དཀྱིལ་བཞིན་དུ་རྣལ་འབྱོར་
པ་རང་གིས་ཉམས་སུ་མྱོང་བ་ཇི་བཞིན་དུ་བརྗོད་དུ་མེད་པའོ། །དེ་སྐད་དུ། ཀློང་
ཆེན་པས། འཕྲོ་ན་འཕྲོ་མཁན་རང་གི་སེམས། ཁ་དོག་དབྱིབས་བྲལ་ངོས་བཟུང་
མེད། །གནས་ན་གནས་མཁན་རང་གི་སེམས། །ཡེ་གྲོལ་གདོད་མའི་གནས་ལུགས་
ཉིད། །བླང་དོར་རེ་དོགས་རྩིས་གདབ་མེད། །ཡེ་སྟོང་རྩ་བྲལ་ཆེན་པོར་བཞག །
ཅེས་གསུངས་སོ། །
དེ་ནས་སྟོང་ཞིང་བདག་མེད་པའི་སེམས་ཀྱི་ངོ་བོ་འདི་རྐྱེན་ཕྱིན་ཅི་ལོག་
ལ་གོམས་པའི་བག་ཆགས་ངན་པའི་དབང་གིས་བཟང་ངན་གྱི་རྣམ་རྟོག་གི་རྣམ་
- 24 -



སྙན་བརྒྱུད་ཡིད་བཞིན་ནོར་བུ་ལྟ་བ་སྤྱི་ཁྱབ་ཏུ་ངོ་སྤྲོད་པའི་ཁྲིད་ཡིག་
པར་ཤར་བའི་ཚེ་ཡང་སེམས་ཡིན། ཤར་བའི་ངོ་བོ་ལ་བལྟས་པས་རྣམ་རྟོག་རང་
སར་ཞི་ནས་སྟོང་པར་སོང་བའི་ཚེ་ཡང་སེམས་ཡིན། གང་དུ་འཕྲོ་ཇི་ལྟར་འགྱུ་
ཡང་ངོ་བོ་སེམས་ལས་གཞན་མིན་པས་གང་ཤར་རྗེས་མེད་བློ་འདས་སུ་ངོ་སྤྲོད།
དེ་སྐད་དུ་ཡང་ རྗེ་བཙུན་གྱིས། ཁྱེད་སེམས་ཉིད་སྒོམ་དུ་བདེ་ལགས་ན། །རྣམ་
རྟོག་སེམས་ཀྱི་ཆོ་འཕྲུལ་ཡིན། །བྱུང་ཡང་སེམས་ཉིད་རང་ལས་བྱུང་། །ཐིམ་ཡང་
སེམས་ཉིད་རང་ལ་ཐིམ། །སེམས་ཉིད་རང་གི་ངང་དུ་ཞོག །ཅེས་དང་། སེམས་
ལ་རྣམ་རྟོག་འདུག་པ་ན། །རང་སེམས་དྲན་པའི་ལྕགས་ཀྱུས་ཟུངས། །འཁོར་
འདས་གཉིས་སུ་མ་འཛིན་པར། །མཉམ་པ་ཉིད་ཀྱི་ངང་དུ་ཞོག །གང་ཤར་རྗེས་
མེད་ངང་དུ་སྐྱོངས། །ཞེས་གསུངས་པ་ལྟར་ཉམས་སུ་བླང་བར་བྱའོ། །
གཉིས་པ་ལ་གཉིས། སྣང་བ་སེམས་སུ་བསྟན་པ་དང་། རྣམ་རྟོག་ཆོས་
སྐུར་ངོ་སྤྲད་པའོ། །དང་པོ་ནི། མཉམ་བཞག་ཏུ་སྒྲོ་འདོགས་ཆོད་པའི་ངེས་ཤེས་
སྐྱེས་པ་ན་རྗེས་ཐོབ་ཏུ་འཁོར་འདས་ཀྱི་ཆོས་གང་སྣང་དང་། ཁྱད་པར་གཟུགས་
སྒྲ་ལ་སོགས་ཕྱི་རོལ་གྱི་སྣང་བ་གང་སྣང་ཡང་ལྟོས་མེད་ཚུགས་ཐུབ་ཏུ་ལིང་ངེ་
སྣང་ཡང་། གཉིས་ འཛིན་ འཁྲུལ་བའི་བག་ཆགས་ ཀྱི་ སྣང་བ་མ་ གཏོགས་ པ།
བདེན་པར་གྲུབ་པ་རྡུལ་ཙམ་ཡང་མེད་པས་གང་སྣང་གི་ཐོག་ཏུ་ལྷོད་གློད་ནས་
བཞག་པའི་ཚེ་སྣང་སྟོང་དབྱེར་མེད་དུ་རྗེན་ལྷག་གི་ཤར་བ་ལ་སྣང་བ་ཆོས་སྐུའི་རྒྱ་
ཡན་ ཅན་ ཞེས་ པའམ། སྣང་བ་རྒྱ་ཡན་དུ་བསྐྱང་བ་ཞེས་བྱ་བ་དང་། སྣང་བ་
སེམས་སུ་ངོ་སྤྲད་པ་ཞེས་བྱ་སྟེ། སྣང་བ་སྟོང་པར་ངོ་སྤྲད་པ་དང༌། སྣང་བ་སེམས་
སུ་ངོ་སྤྲད་པ་དགོངས་པ་གཅིག་པའི་ཕྱིར། ཏེ་ལོ་པས། སྣང་བས་མི་འཆིང་ཞེན་
པས་འཆིང་། །ཞེན་པ་ཆོད་ཅིག་ནཱ་རོ་པ། །ཞེས་དང་། ཕྱི་ཡི་ཡུལ་ལ་ལྷོད་ཀྱི་གློད་
- 25 -



མཁྱེན་བརྩེའི་འོད་སྣང་ལས། གཉལ་སྟོན་དཔལ་འབྱོར་ལྷུན་གྲུབ་ཀྱི་གསུང་སྐོར།
པས། །སྣང་བ་ཆོས་སྐུའི་རྒྱ་ཡན་འདི་ཤེས། །ཞེས་དང་། རྒོད་ཚང་པས། སྣང་བ་
རྒྱ་ཡན་དུ་བསྐྱང་བ་ཞེས་སོ། །དཔེར་ན་མི་གཅིག་ལ་ལྟ་མཁན་གྱི་དབང་གིས་
སྡུག་མི་སྡུག་བར་མ་སོགས་སྣང་ཡང་མི་གཅིག་ཡིན་པར་མི་འགལ་བ་བཞིན་དུ།
སྣང་བ་འདི་དག་སྣ་ཚོགས་པར་སྣང་ཡང་དོན་རང་བཞིན་སྐྱེ་བ་མེད་པར་མཉམ་
པ་ཉིད་དེ། མདོར་ན་གང་སྣང་ཐམས་ཅད་སྟོང་པ། སྟོང་པ་བདེ་བར་ཤར་བས་
བདེ་སྟོང་དབྱེར་མེད་ཀྱི་རོལ་པར་ཆམ་ཆམ་བལྟ་བར་བྱ་སྟེ། ས་ར་ཧས། ཇི་ལྟར་
རླུང་ གིས་ བསྐྱོད་ པས་མི་གཡོ་བའི། །ཆུ་ ཡང་ གཡོ་བའི་ རྦ་ རླབས་ རྣམས་ སུ་
འགྱུར། །དེ་ལྟར་རྒྱལ་པོ་མདའ་བསྣུན་སྣང་བ་ཡང་། །གཅིག་ཉིད་ན་ཡང་རྣམ་པ་
སྣ་ཚོགས་བྱེད། །ཇི་ལྟར་རྨོངས་པས་ལོགས་ནས་བལྟས་པ་ཡིས། །མར་མེ་གཅིག་
ཉིད་གཉིས་སུ་སྣང་བར་འགྱུར། །དེ་ལྟར་བལྟ་བྱ་ལྟ་བྱེད་གཉིས་མེད་ལ། །ཀྱེ་མ་
བློ་ནི་གཉིས་ཀྱི་དངོས་པོར་སྣང་། །ཞེས་ཆོས་ཐམས་ཅད་གཉིས་མེད་མཉམ་པ་
ཉིད་དུ་གསུངས་སོ། །དེས་ན་སྣང་བ་རང་སེམས་ཞེས་པ་སྣང་བ་ཐམས་ཅད་
སེམས་སམ་བློས་བཏགས་ནས་བཞག་པ་ཙམ་མ་གཏོགས། བདེན་པར་གྲུབ་པ་
མེད་ཅེས་པ་ཡིན་གྱི། སེམས་ཙམ་པ་དང་མཚུངས་པའི་དོན་མེད་དོ། ། །
གཉིས་པ་རྣམ་རྟོག་ཆོས་སྐུར་ངོ་སྤྲད་པ་ལ། གཞི་དུས་ཀྱི་རྣམ་རྟོག་ཆོས་སྐུ་
རྟོགས་རུང་ཆོས་སྐུ་མ་རྟོགས་རུང་ཆོས་སྐུ། དཔེར་ན་དབུལ་པོའི་ནང་གི་གཏེར་
བཞིན། ལམ་དུས་ཀྱི་རྣམ་རྟོག་ཆོས་སྐུ། ཐོལ་གྱི་སྐྱེས་པའི་རྣམ་རྟོག་འདི། ཆོས་སྐུ་
ཡིན་པས་ཆར་གྱིས་ཟུངས། འབྲས་དུས་ཀྱི་རྣམ་རྟོག་ཆོས་སྐུ་གསེར་གླིང་དུ་རྡོ་མི་
རྙེད་ པ་ ལྟ་བུ་ གསུངས་ པ་ ལྟར་ གསུམ་ ལས། དང༌ པོ་ནི། བརྟག་གཉིས་ ལས།
སེམས་ཅན་རྣམས་ནི་སངས་རྒྱས་ཉིད། །འོན་ཀྱང་གློ་བུར་དྲི་མས་བསྒྲིབས། །དེ་
：་ ༤ བརྣ༠ ཐམ་ , ', ༤༠ བ་
.
..
་
26 -



སྙན་བརྒྱུད་ཡིད་བཞིན་ནོར་བུ་ལྟ་བ་སྤྱི་ཁྱབ་ཏུ་ངོ་སྤྲོད་པའི་ཁྲིད་ཡིག
ཉིད་བསལ་ན་སངས་རྒྱས་ཏེ། །ཞེས་སེམས་ཅན་གྱི་རྒྱུད་ཀྱི་གཉུག་སེམས་སངས་
རྒྱས་ཆོས་ཀྱི་སྐུར་བསྒྲུབ་གཞིར་གསུངས་པ་དང་། དོ་ཧ་ལས། གཉུག་མའི་རང་
བཞིན་བྱིས་པས་མ་མཐོང་བར། །འཁྲུལ་བས་བྱིས་པ་བསླུས་ཞེས་མདའ་བསྣུན་
སྨྲ། །ཞེས་གཉུག་སེམས་ཐ་མལ་གྱི་ཤེས་པར་ངོ་མ་འཕྲོད་པས་བྱིས་པ་སོ་སྐྱེ་
རྣམས་འཁྲུལ་བར་གསུངས་པ་དང་། སློབ་དཔོན་ཀླུ་སྒྲུབ་ཀྱིས། འགྲོ་ཀུན་རང་
དབང་མེད་པ་སྟེ། །རང་དབང་དུ་ནི་འབྱུང་མ་ཡིན། །དེ་ཡི་རྒྱུ་ནི་འོད་གསལ་བ། །
འོད་གསལ་ཐམས་ཅད་སྟོང་པའོ། །
ཞེས་འཆི་བའི་འོད་གསལ་གཉུག་སེམས་སུ་གསུངས་པ་དང་། དེའི་འཕྲོ་
ལས། སེམས་གང་གིས་ནི་བྱིས་པ་རྣམས། །འཁོར་བའི་འཆིང་བས་བཅིངས་གྱུར་
པ། །སེམས་ དེ་ ཉིད་ ཀྱི་རྣལ་ འབྱོར་ པ། །བདེ་ གཤེགས་ གནས་ སུ་ འགྲོ་བར་
འགྱུར། །ཞེས་འཆི་བའི་འོད་གསལ་གྱི་ངོ་བོར་གྱུར་པའི་གཉུག་སེམས་ལྷན་ཅིག་
སྐྱེས་པའི་ཡེ་ཤེས་རང་ངོ་མ་ཤེས་པས་བྱིས་པ་སོ་སྐྱེ་རྣམས་འཁོར་བར་འཁོར་བ་
དང༌། རྣལ་འབྱོར་པས་དོན་དེ་དཔེ་དང་དོན་གྱི་འོད་གསལ་གྱི་ངོ་བོར་བསྐྱེད་ནས་
སངས་རྒྱས་སྒྲུབ་པར་གསུངས་པས། གཞི་ལ་སེམས་ཅན་གྱི་གཉུག་སེམས་མ་
བཅོས་པ་འདི་ངོ་བོ་རྣམ་པར་རྟོག་པ་ལས་མ་འདས་ཀྱང་། རྣལ་འབྱོར་པས་ངོ་
འཕྲོད་ཀྱང་རུང་། མ་འཕྲོད་ཀྱང་རུང་། སངས་རྒྱས་ཆོས་ཀྱི་སྐུའི་བསྒྲུབ་གཞིར་
སེམས་ཅན་རང་རང་ལ་རང་ཆས་སུ་ཡོད་པ་ཡིན་ཏེ། དཔེར་ན་དབུལ་པོའི་ནང་གི་
རིན་པོ་ཆེའི་གཏེར་དེ་དབུལ་པོ་རང་གིས་རིན་པོ་ཆེའི་གཏེར་དུ་ངོ་མ་ཤེས་ཏེ།
དབུལ་དུས་སུ་ཡང་རིན་པོ་ཆེ་ཡིན་ལ། ཤེས་ནས་དབུལ་བ་སེལ་དུས་སུ་ཡང་རིན་
པོ་ཆེ་ལས་མ་འདས་པ་ལྟར་རོ། །དེ་སྐད་དུ་ཡང་རྗེ་བཙུན་མི་ལས། འབྲས་བུ་
- 27 -



མཁྱེན་བརྩེའི་འོད་སྣང་ལས། གཉལ་སྟོན་དཔལ་འབྱོར་ལྷུན་གྲུབ་ཀྱི་གསུང་སྐོར།
ཡིན་པར་ངེས་ཀྱི་རང་ གི་ སེམས་ ལ་ལྟོས། །སེམས་ ལས་ གཞན་དུ་ འབྲས་བུ་
བཙལ་བ་ན། །དེས་ རང་ སེམས་སྤངས་པ་འདྲའོ་ཨང་གི་ལྷ་ རྗེ་ སྟོན་པ། །ཞེས་
དང་། མདའ་ཁ་ཡེ་ཤེས་ལས། སེམས་རྟོགས་ན་ཡེ་ཤེས་ཡིན་པས་སངས་རྒྱས་
གཞན་དུ་མི་བཙལ་བའི་འདུ་ཤེས་རབ་ཏུ་བསྒོམ་པར་བྱའོ་ཞེས་སོ། །འདི་དག་གི་
ཚུལ་རྒྱས་པ་ནི་རྒྱུད་བླ་རྩ་འགྲེལ་ལས་བཤད་དོ། །སྐབས་འདིར་རྒྱལ་པོ་རྐང་
འཁྱམ་གྱི་དཔེའི་སྒོ་ནས་ངོ་སྤྲད་པ་ཡང་ཡོད་དོ། །
གཉིས་པ་ནི། ཇོ་བོ་གསེར་གླིང་པའི་ཞལ་ནས། རྒྱང་གི་གྱུར་ལ་ལྷོད་ཀྱི་
གློད། །ལོག་སྟེ་ལོག་ལ་གཅེར་ཏེ་ལྟོས། །ཤིག་གེ་ཤིག་ལ་འབོལ་ལེ་ཞོག །དེས་
ན་མི་འཆིང་གྲོལ་བར་འགྱུར། །ཞེས་དང་། རྗེ་བཙུན་གྱིས། རྣམ་རྟོག་ཆོས་སྐུར་
མ་ཤར་ན། །དྲན་སྣང་སྐད་ཅིག་ག་ལ་ལངས། །ཞེས་དང་། རྣལ་འབྱོར་མི་ལ་རས་
པ་ངས། །གཅེར་གྱིས་བལྟས་པས་ངོ་བོ་མཐོང་། །སྤྲོས་བྲལ་ནམ་མཁའི་དཀྱིལ་
ལྟར་མཐོང་། །ཅོག་གི་བཞག་པས་གནས་ལུགས་རྟོགས། །དངོས་ཀུན་སྟོང་པའི་ངོ་
བོར་རྟོགས། །ལྷོད་ ཀྱི་ གློད་པས་ རང་ས་ཟིན། །རིག་པའི་ཆུ་བོ་དྭངས་སྙིགས་
ཕྱེད། །ལིངས་ཀྱི་བོར་བས་དྲན་རྟོག་ཆད། །འགྲོ་དྲུག་གཡང་ས་ཆད་ཀྱི་ཆོད། །
ཅེས་གསུངས་པ་ལྟར་རང་སེམས་ལ་རྣམ་པར་རྟོག་པ་གང་ཤར་གྱི་ངོ་བོ་ལ་བལྟ།
ཉ་ར་མི་བྱེད་རང་སར་གློད་པས་མཚན་མ་ཐམས་ཅད་རང་སར་ཞི་ནས་རིག་པ་
གསལ་སྟོང་རྗེན་པ་ནམ་མཁའ་དག་པའི་དཀྱིལ་ལྟར་ཤར་བ་ལ་རྣམ་རྟོག་ཆོས་
སྐུར་ཤར་བ་ཞེས་བྱ་བ་ཡིན་ནོ། །དེ་སྐད་དུ་གླེགས་བམ་རིན་པོ་ཆེ་ལས། གཉེན་
པོའི་ནང་ན་གང་མཆོག་པ། །སྤང་བྱ་ཐུག་ཕྲད་བྱེད་པ་ཡིན། །སྤང་བྱ་ཐུག་ཕྲད་
གང་བྱེད་པ། །སྐྱེས་ཙམ་ཉིད་ནས་འཇོམས་པ་ཡིན། །ཞེས་དང་། ཞང་རིན་པོ་
-28-



སྙན་བརྒྱུད་ཡིད་བཞིན་ནོར་བུ་ལྟ་བ་སྤྱི་ཁྱབ་ཏུ་ངོ་སྤྲོད་པའི་ཁྲིད་ཡིག
ཆེས། ཤེས་པ་ལྷོད་ཀྱི་གློད་པའི་ཚེ། །གསལ་ལ་རྟོག་པ་མེད་པའི་ཉམས། །བར་
སྣང་ དག་པའི་དཀྱིལ་ ལྟར་ འཆར། །དེ་ནི་འོད་གསལ་ཆོས་ སྐུ་ ཡིན། །ཞེས་དང་།
ཡང་དེ་ཉིད་ཀྱིས། ཕྱག་རྒྱ་ཆེན་པོ་སྒོམ་པ་ལ། །འདི་བྱའི་ཏིག་པོ་མི་བདོག་
གིས། །ནམ་དྲན་དུས་སུ་གློད་ལ་ཞོག །ཅེས་སོ། །
མདོར་ན་རྣམ་པར་རྟོག་པ་བཟང་ངན་སྣ་ཚོགས་པ་ཞིག་རྐྱེན་དབང་གིས་
ཐོལ་ཐོལ་སྐྱེ་བས་ན། སྐྱེས་ཐོག་ཏུ་བཟོ་བཅོས་མ་བྱེད་པར་རང་བབས་སུ་ལྷོད་
གློད་ནས་བཞག །མ་ཡེངས་པར་བཟོ་བཅོས་དང་བྲལ་བར་བཞག །གུ་ཡངས་སུ་
ཕྱམ་གྱིས་སྒྱུར། ལིངས་ཀྱིས་བོར་ནས་བཞག་པས། དྲན་རྟོག་ཐམས་ཅད་རང་
ཤར་རང་གྲོལ་སྦྲུལ་ལ་མདུད་པ་བརྒྱབ་པའམ། ཆུ་ལ་རི་མོ་བྲིས་པ་བཞིན་དུ།
ཤར་གྲོལ་དུས་མཉམ་དུ་བསྐྱང་བར་བྱ་སྟེ། ཤ་བ་རི་པས། རང་གི་དེ་ཉིད་རང་
གིས་རྟོགས་གྱུར་ན། །ཡེངས་པའི་སེམས་ཀྱང་ཕྱག་རྒྱ་ཆེན་པོར་འཆར། །ཞེས་
གསུངས་པ་ལྟར་རོ། །
དེ་ཚེ་ཚོགས་དྲུག་གི་ཡུལ་དུ་སྡུག་མི་སྡུག་གི་སྣང་བ་ཤར་བ་སོགས་ཀྱི་རྣམ་
རྟོག་གང་སྐྱེས་རང་ངོ་ཤེས་པས་གང་ཤར་ལམ་དུ་འགྲོ་བ་དང་། ཉོན་མོངས་པ་སྐྱེ་
མེད་དུ་རྟོགས་པས་དེའི་གཞན་དབང་དུ་གྱུར་ནས་ལས་མི་གསོག་པ་དང༌། སྟོང་
པ་ཉིད་ཀྱི་ལྟ་བའི་ཉམས་ལེན་ལ་རང་དབང་ཐོབ་པས་རྗེས་ཤེས་ཀྱི་ངོར་ཀུན་རྫོབ་
ཀྱི་སྣང་བ་གང་ཤར་ཡང་ལྟོས་མེད་ཚུགས་ཐུབ་ཏུ་གྲུབ་པར་སྣང་ཡང་སྣང་ཙམ་
ཉིད་ནས་བདེན་པས་སྟོང་པ་རྫུན་པ་སྒྱུ་མ་ལྟ་བུ། ཟླ་གྲོགས་གཡོ་སྒྱུ་ཅན་གྱིས་
བསླུས་པ་ངོ་ཤེས་པ་མཐོང་བ་ལྟར། སྣང་ཡང་ཞེན་པ་མེད་པ། བྱེད་སྤྱོད་ཐམས་
ཅད་རྨི་ལམ་ལྟ་བུ། སྒྱུ་མ་ལྟ་བུ། སྟོང་ཡང་སྣང་ཆ་མ་འགགས་པ་ལུས་སྣང་སྟོང་ལྷ་
-29 -



མཁྱེན་བརྩེའི་འོད་སྣང་ལས། གཉལ་སྟོན་དཔལ་འབྱོར་ལྷུན་གྲུབ་ཀྱི་གསུང་སྐོར། །
སྐུར་ ཁྲོང་ ཁྲོང་། ངག་ གྲག་ སྟོང་བཟླས་ རྗོད་དུ་ཤར་ཤར། སེམས་ གསལ་ སྟོང་
འཛིན་མེད་སྟོང་ཉིད་སྙིང་རྗེ་ཟུང་འཇུག་ཏུ་གནས་པ་ལས་སྐད་ཅིག་ཀྱང་ཡེངས་སུ་
མེད་པར་བསྐྱང་བར་བྱ་སྟེ། རྗེ་འཇིག་རྟེན་མགོན་པོས། ནང་བདེ་ཆེན་ཏིང་འཛིན་
མི་བརྟན་པར། །ཕྱི་ལུས་ངག་ཡིད་གསུམ་རྣམ་པར་གཡེང་། །གཞན་རྒྱུད་བྱིན་
གྱིས་མི་རློབས་པས། །སྒོམ་གསལ་ཆབ་ལ་མི་དབོ་ཞུ། །ཞེས་རྗེ་སྤྱན་སྔ་བ་ལ་
གདམས་པ་ལྟར་རོ། །
གཉིས་པ་དེ་དང་འབྲེལ་བའི་གདམས་པ་བཤད་པ་ལ་གཉིས། གཞི་ལམ་
འབྲས་བུ་གསུམ་གྱི་རྣམ་བཞག་དང་། ལྟ་སྒོམ་སྤྱོད་གསུམ་གྱི་ལམ་ཁྱད་བསྟན་
པའོ། །དང་པོ་ནི། གཞི་ཕྱག་རྒྱ་ཆེན་པོ་ཞེས་པ་ནི་སྣང་སྲིད་འཁོར་འདས་ཀྱིས་
བསྡུས་པའི་ཆོས་ཐམས་ཅད་གདོད་མ་ནས་ངོ་བོས་གྲུབ་པར་ཡོད་མ་མྱོང་ཡང་།
ཐ་སྙད་དུ་རང་རང་གི་བྱ་བ་བྱེད་ནུས་པའི་སྟོང་ཉིད་རྟེན་འབྲེལ་ངོ་བོ་དབྱེར་མེད་
དུ་གནས་པའོ། །ལམ་ཕྱག་རྒྱ་ཆེན་པོ་ཞེས་པ་ནི། གཞི་ཕྱག་རྒྱ་ཆེན་པོ་ལ་སྒོ་
འདོགས་ཆོད་ནས། གཞི་དང་ རྗེས་སུ་མཐུན་པར། ཐབས་ཤེས་ཟུང་འབྲེལ་དུ་
ཉམས་ལེན་སྐྱོང་བའོ། །འབྲས་བུ་ཕྱག་རྒྱ་ཆེན་པོ་ཞེས་པ་ནི། ལམ་གྱིས་སྤངས་
རྟོགས་རྣམས་ཡོངས་སུ་རྫོགས་པ་སྐུ་གསུམ་མངོན་དུ་གྱུར་པའོ། །དེ་དག་ལ་ཕྱག་
རྒྱ་ཆེན་པོའི་སྒྲ་དོན་འཇུག་ཚུལ་ནི། ཆོས་ཐམས་ཅད་ཀྱི་གཤིས་འདི་ལས་མི་
འདའ་བས་ན་ཕྱག་རྒྱ། འདི་ལས་ཁྱད་པར་དུ་བྱས་པའི་གནས་ལུགས་བླའམ་གོང་
ན་མེད་པས་ན་ཆེན་པོ་ཞེས་བྱ་སྟེ། སངས་རྒྱས་ཀྱི་ཡོན་ཏན་མ་ལུས་པ་ཡང་འདིར་
མ་འདུས་པ་མེད་པའི་ཕྱིར་རོ། །
གཉིས་ པ་ ལ་ གཉིས། དངོས་ དང༌། དེ་ ལ་ རྩལ་ སྦྱང་བའོ། །དང་ པོ་ ནི།
ས
+
=
=
=
- 30 -



སྙན་བརྒྱུད་ཡིད་བཞིན་ནོར་བུ་ལྟ་བ་སྤྱི་ཁྱབ་ཏུ་ངོ་སྤྲོད་པའི་ཁྲིད་ཡིག
གཞི་ཕྱག་རྒྱ་ཆེན་པོ་ལ་མྱོང་བའམ་རྟོགས་པས་སྒྲོ་འདོགས་ཆོད་པས། འཁོར་
འདས་ཀྱི་ཆོས་གང་ལ་ཡང་སོ་སོར་རྟོག་པའི་ཤེས་རབ་ཀྱིས་རྩད་རྡར་ལེགས་པར་
བཅད་པ་ན། དོན་ལ་ངོ་བོས་གྲུབ་པའི་ཆོས་ཅུང་ཟད་ཙམ་ཡང་ཡིད་ལ་བྱས་པ་
མེད་པར་རྟོགས་པའི་ཡེ་ཤེས་སམ་ཤེས་རབ་ལ་ལྟ་བ་ཕྱག་རྒྱ་ཆེན་པོ་ཞེས་བྱ་སྟེ།
བརྟག་གཉིས་ལས། ངོ་བོས་གཟུགས་མེད་མཐོང་བའོ། །སྒྲ་མེད་ཐོས་པ་པོ་ཡང་
མེད། །དྲི་མེད་སྣོམ་པ་པོ་ཡང་མེད། །རོ་མེད་མྱོང་བ་པོ་ཡང་མེད། །རེག་མེད་
རེག་པ་པོ་ཡང་མེད། །ཅེས་སོགས་གསུངས་སོ། །
དེ་ལ་གཟུགས་མེད་ནས་རེག་མེད་ཀྱི་བར་གྱིས་ཆོས་ཀྱི་བདག་མེད་དང་།
མཐོང་བ་པོ་མེད་ནས་རེག་པ་པོ་མེད་ཀྱི་བར་གྱིས་གང་ཟག་གི་བདག་མེད་བསྟན།
ངོ་བོས་ཞེས་པས་དེ་གཉིས་ལ་མེད་རྒྱུའི་བདག་ནི་རང་གི་ངོ་བོས་གྲུབ་པ་ལ་བྱེད་
པར་བསྟན་ཏོ། །སྡུད་པ་ལས་ཀྱང་། གང་ཚེ་འདུས་བྱས་འདུས་མ་བྱས་དང་དཀར་
ནག་ཆོས། །ཤེས་རབ་ཀྱིས་ནི་བཤིག་ན་རྡུལ་ཙམ་མི་དམིགས་ཚེ། །འཇིག་རྟེན་དག་
ན་ཤེས་རབ་ཕ་རོལ་ཕྱིན་གྲངས་འགྲོ །ཞེས་ཆོས་རྣམས་རང་གི་ངོ་བོས་མ་གྲུབ་པར་
རྟོགས་པའི་ཚེ་ཤེར་ཕྱིན་གྱི་མདོའི་དངོས་བསྟན་སྟོང་ཉིད་ཀྱི་དོན་རྟོགས་པར་
གསུངས་པ་དང་། ཏེ་ལོ་པས་ཀྱང། བློ་འདས་བྱར་མེད་དོན་འདི་ཐོབ་འདོད་ན། །
རང་ སེམས་རྩོད་ཆོད་ རིག་པ་གཅེར་བུར་ཞོག །ཅེས་དང་། རྗེ་བཙུན་མི་ལས་
ཀྱང་། ལྷ་མེད་འདྲེ་མེད་ལྟ་བའི་གདེང༌། །ཞེས་དང་། དོན་དམ་བདེན་པའི་དབང་
དུ་ནི། །བགེགས་ལས་སངས་རྒྱས་ཉིད་ཀྱང་མེད། །ཅེས་སོགས་གསུངས་སོ། །
དེ་ལྟ་བུའི་ལྟ་བ་གཙོ་བོར་སྐྱོང་བའི་རྣལ་འབྱོར་པ་ལ་རིག་པ་སྐད་ཅིག་
མའི་སྟེང་དུ་གཞི་ལམ་འབྲས་གསུམ་དུ་ངོ་སྤྲད་ན། གང་ཤར་གྱི་རིག་པ་སྐད་ཅིག་
- 31 -



མཁྱེན་བརྩེའི་འོད་སྣང་ལས། གཉལ་སྟོན་དཔལ་འབྱོར་ལྷུན་གྲུབ་ཀྱི་གསུང་སྐོར།
མ་གཤིས་སྤྱོད་པ་དང་བྲལ་བ་གཞི། དེ་རང་ངོ་ཤེས་པ་ལྟ་བ། དེ་ཐོག་ཏུ་བཞག་པ་
སྒོམ་པ། དེ་ལྟར་འབྲལ་མེད་ལམ་དུ་བྱེད་པ་སྤྱོད་པ་སྟེ། ཇོ་བོ་རྗེས། ཆོས་ཉིད་
སྤྲོས་དང་བྲལ་བ་ལ། །ཤེས་པའང་སྤྲོས་དང་བྲལ་བར་བཞག །ཅེས་སོ། །དེ་རྣམས་
མངོན་དུ་གྱུར་པ་ལ་འབྲས་བུའོ་ཞེས་ངོ་སྤྲད་པར་བྱའོ། །དེ་སྐད་དུ་ཡང་རྗེ་བཙུན་
གྱིས། གཞི་མ་བཅོས་ཁྱབ་བརྡལ་ཆེན་པོར་ཤར། །ལམ་མ་བཅོས་ཟང་ཐལ་ཆེན་
པོར་ཤར། །འབྲས་བུ་མ་བཅོས་ཕྱག་རྒྱ་ཆེར་པོར་ཤར། །ཞེས་སོ། །
གཉིས་པ་སྒོམ་པ་ཕྱག་རྒྱ་ཆེན་པོ་ནི་ལྟ་བ་ཕྱག་རྒྱ་ཆེན་པོས་སེམས་ཀྱི་
གཤིས་ལུགས་མྱོང་ཐོག་ཏུ་སྒྲོ་འདོགས་ཆོད་པ་ལ་གཉུག་མ་ལྷན་ཅིག་སྐྱེས་པའི་ཡེ་
ཤེས་ངོ་སྤྲད་དེ་མཉམ་བཞག་ཏུ་སྒོམ་པའོ། །སྤྱོད་པ་ཕྱག་རྒྱ་ཆེན་པོ་ནི། ལྟ་སྒོམ་
གྱི་གདེང་དང་མ་བྲལ་བ་ནས། བྱང་ཆུབ་ཀྱི་སེམས་ཀྱིས་ཀུན་ནས་བསླངས་ཏེ། རྡོ་
རྗེ་འཛིན་པ་རབ་འབྲིང་ཐ་གསུམ་གང་ཡིན་དང་ རྗེས་སུ་མཐུན་པའི་སྡོམ་པ་
གསུམ་གྱི་བསླབ་བྱ་ལ་སློབ་པའོ། །གཉིས་པ་ནི། དེ་ལྟར་ལྟ་སྒོམ་སྤྱོད་གསུམ་
ཉམས་སུ་བླངས་པས་སེམས་བསྐྱེད་ཀྱི་དོན་ལ་བརྟན་པ་ཐོབ་ནས་འགག་མེད་དུ་
རྩལ་སྦྱོང་བ་ལ་གཉིས། ལས་དང་པོ་པའི་སྐབས་སུ་ཆ་མཐུན་ཉམས་སུ་ལེན་ཚུལ་
དང༌། ལམ་གོང་མར་དངོས་སུ་སྦྱོང་ཚུལ་བཤད་པའོ། །དང་པོ་ནི། སེམས་སྟོང་
ཉིད་དུ་རང་ངོ་ཤེས་ནས་རྣམ་པར་རྟོག་པ་དང་སྣང་བ་ཐམས་ཅད་འགག་མེད་དུ་
ཤར་ཡང་། ཤར་ཙམ་ནས་མཚན་མ་རང་སར་གྲོལ་བའི་སྟོང་ཉིད་དུ་འཆར་བ་ལྟ་
བུའི་མྱོང་བ་སྣ་ཟིན་སྐྱེས་པའི་ཚེ་དེ་ཐོག་ཏུ་བོགས་འདོན་བྱེད་པ་ཡིན་ནོ། །འདི་ནི་
བློ་རྣོ་བ་ལ་རྩེ་གཅིག་ཆུང་ངུ་མ་སྐྱེས་གོང་ནས་ཀྱང་འབྱུང་བར་གསུངས་པས་ནན་
ཏན་གྱིས་བསྒོམ་པར་བྱའོ། །
- 32 -



-
-
སྙན་བརྒྱུད་ཡིད་བཞིན་ནོར་བུ་ལྟ་བ་སྤྱི་ཁྱབ་ཏུ་ངོ་སྤྲོད་པའི་ཁྲིད་ཡིག
གཉིས་ པ་ ལ་ གཉིས། རྩལ་ སྦྱོང་ བ་ དང༌། འབྱོངས་ པའོ། །དང་ པོ་ ནི།
སྤྲོས་བྲལ་གྱི་སྐབས་སུ་ཆོས་ཐམས་ཅད་སྤྲོས་བྲལ་སྟོང་ཉིད་མངོན་སུམ་དུ་རྟོགས་
ན་ཡང་། རྗེས་ཐོབ་ཏུ་མཚན་འཛིན་གྱི་བག་ཆགས་ཤས་ཆེ་བས། སྣང་ཐོག་ཏུ་
སྟོང་ཕྱོགས་ཀྱི་དྲན་པ་ཤས་ཆེར་བསྟེན་དགོས་པར་གསུངས་ཤིང་། མཉམ་བཞག་
གི་ལྟ་བའི་རྩིས་དངོས་སུ་མ་ཟིན་པའི་རྗེས་ཤེས་ཀྱང་འབྱུང་བར་གསུངས་པས་
སྐབས་འདིར་གང་སྣང་སྐྱེ་མེད་དུ་དྲན་པའི་སྒོ་ནས། རྗེས་ཐོབ་སྒྱུ་མའི་དཔེ་བརྒྱད་
ལྟར་བསླབས་ནས་རྩལ་སྦྱོང་བ་ཡིན་ཏེ། ཇོ་བོ་རྗེའི་ཞལ་ནས། མཉམ་བཞག་
ལངས་པའི་དུས་དག་ཏུ། །སྒྱུ་མའི་དཔེ་བརྒྱད་ལྟ་བུར་ནི། །ཆོས་ཀུན་ལྟ་བ་གོམས་
བྱས་པས། །རྗེས་ཀྱི་ལྟ་བ་སྐྱོང་བ་དང་། །ཐབས་ལ་སློབ་པ་གཙོ་བོར་བྱ། །ཞེས་
དང་། རྒྱལ་སྲས་རིན་པོ་ཆེས། རྗེས་ཐོབ་དུས་གསུམ་རྟོག་པའི་འདུལ་སྤྱོད་འདི། །
དྲན་སྣང་ཐམས་ཅད་ཆོས་སྐུར་མ་ཤར་བར། །མེད་ཐབས་མེད་དོ་དགོས་དུས་དྲན་
པར་གྱིས། །འཁྲུལ་རྟོག་ཡན་པར་མ་བཏང་མ་ཎི་བ། །ཞེས་དང་། རྗེ་བཙུན་གྱིས།
སེམས་སྐྱེ་མེད་ཀྱི་ངང་ནས་འགག་མེད་འཕྲོ། །སྐྱེ་འགག་གི་མཚན་མ་རང་སར་
ཞི། །ལྟ་བའི་ཐག་ཆོད་བློ་རེ་བདེ། །ཞེས་གསུངས་པ་ལྟར་རྩལ་སྦྱང་ངོ་། །
གཉིས་པ་འབྱོངས་པ་ནི། རོ་གཅིག་གི་སྐབས་སུ་གང་སྣང་སྐྱེ་མེད་ཀྱི་དྲན་
པ་བརྟེན་མི་དགོས་པར་སྣང་བ་གང་ཤར་གྱི་སྣང་ཐོག་ཏུ་རང་བཞིན་སྟོང་ཉིད་དུ་
འཆར་བས་སྣང་བ་གྲ་མ་ཉམས་པར་སྣང་སྟོང་ཟུང་འཇུག་ཏུ་འཆར་བ་ན་རྩལ་
འབྱོངས་པ་ཡིན་ནོ། །གསུམ་པ་ཉམས་སུ་བླངས་པས་ཉམས་རྟོགས་དང་ས་ལམ་
གྱི་རིམ་པ་སྐྱེ་ཚུལ་བཤད་པ་ལ་བཞི། རྩེ་གཅིག་གི་རྣལ་འབྱོར་དང་། སྤྲོས་བྲལ་
གྱི་རྣལ་ འབྱོར་ དང་། རོ་ གཅིག་ གི་རྣལ་ འབྱོར་དང་། སྒོམ་མེད་ཀྱི་རྣལ་འབྱོར་
• 33 -



-
མཁྱེན་བརྩེའི་འོད་སྣང་ལས། གཉལ་སྟོན་དཔལ་འབྱོར་ལྷུན་གྲུབ་ཀྱི་གསུང་སྐོར།
བཤད་པའོ། །དང་པོ་ནི། སྔར་བསྟན་པའི་ཉམས་ལེན་ཐམས་ཅད་རྣལ་འབྱོར་
བཞིའི་ཁོངས་སུ་འདུས་ཏེ། རྣལ་འབྱོར་བཞིས་ནི་ལམ་ལྔ་ ཁ་བསྡུས་པས་སོ། །
དེས་ན་དང་པོ་རྣམ་རྟོག་ཐོལ་གྱི་སྐྱེས་པ་ན། བཟོ་བཅོས་མ་བྱས་པར་ལྷོད་ཀྱི་གློད་
པས་རང་གི་རིག་པ་འདི་རྣམ་རྟོག་གི་མ་བསྐྱོད་པར་ཅི་ཡང་མ་བཅོས། གང་ཡང་
མི་སེམས་པར་བཞག་པ་སྟེ། ཏིང་ངེ་འཛིན་གྱི་རྒྱལ་པོ་ཡིན་པས་ངེས་པའི་ཤེས་པ་
སྐྱེས་པའི་ཚེ་གཅིག་གི་རྣལ་འབྱོར་མ་ནོར་བར་སྐྱེས་པ་ཡིན་གསུངས་ཏེ། འདི་
དུས་སུ་སྒོམ་འདུན་པའི་རྩོལ་དྲན་ལ་རག་ལས་པས། གནས་ན་གནས་པའི་ངོ་བོ་
ཞེན་མེད་དུ་བསྐྱང་། འགྱུས་མ་འགྱུས་པའི་ཐོག་ཏུ་རང་སར་གློད་པས་གནས་ཐོག་
ཏུ་འགྱུ་བའི་རང་ངོ་ཤེས། འགྲུ་ཐོག་ཏུ་གནས་པའི་ རང་སོ་ཚུགས་པས་གནས་
འགྱུའི་བར་ལག་འགྱེལ་བ་དེ་རྩེ་གཅིག་གི་རང་ངོ་འཕྲོད་པ་ཡིན་ནོ། །སྐབས་
འདིར་གནས་ཐོག་ནས་འགྱུ་མི་འགྱུ་སོགས་སྔར་བཤད་ཟིན་ཏོ། །
གཉིས་ པ་ནི། དེ་ནས་ སེམས་ གསལ་ སྟོང་ ལ་ བློ་འབྱོངས་ པས་ འཁོར་
འདས་ཀྱི་ཆོས་ཐམས་ཅད་རང་གི་སེམས་ཀྱི་རྣམ་སྤྲུལ་ཡིན་ཏེ། སེམས་ཉིད་སྐྱེ་བ་
མེད་པར་རྩད་ཆོད་ནས། འཁོར་འདས་ཀྱི་ཆོས་ཐམས་ཅད་རང་སར་དག་ནས་
སྤྲོས་བྲལ་མངོན་སུམ་དུ་ངེས་པའི་ཤེས་པ་ལྷང་གི་སྐྱེས་པའི་ཚེ་སྒོམ་སྤྲོས་བྲལ་གྱི་
རྣལ་འབྱོར་མ་ནོར་བར་སྐྱེས་པས་འཁྲུལ་གྲོལ་གྱི་བར་ལག་འགྱེལ་བ་ཞེས་བྱ་བ་
ཡིན་ནོ། །འདིའི་རྗེས་སུ་མཚན་འཛིན་གྱི་བག་ཆགས་ཀྱི་སྣང་བ་བྱུང་ཚེ། གང་
སྣང་གཤིས་སྐྱེ་མེད་སྟོང་པ་ཉིད་དུ་འཆར་བའི་ཆོས་ཉིད་གཉུག་མ་གཤིས་ཀྱི་ངོ་བོ་
དྲན་པའི་གཉུག་མ་རང་དྲན་ཞེས་པའི་དྲན་པ་དགོས་སོ། ། །
གསུམ་ པ་ནི། དེ་ནས་སེམས་ ཀྱི་སྣང་བ་ རིག་ པའི་ རྩལ་རྣམ་རྟོག་སྣ་
- 34 -



--
-
---
-
--
-
-
-
-
-
སྙན་བརྒྱུད་ཡིད་བཞིན་ནོར་བུ་ལྟ་བ་སྤྱི་ཁྱབ་ཏུ་ངོ་སྤྲོད་པའི་ཁྲིད་ཡིག
ཚོགས་སུ་འགྱུས་ཀྱང་གཉེན་པོ་གཞན་བསྟེན་མི་དགོས་པར། སེམས་ཀྱི་རྣམ་རྟོག་
ཉིད་ལ་བདེན་པ་དང་རྟག་པར་མ་གྲུབ་པ། ངོ་བོ་ཉིད་ཀྱིས་མ་སྐྱེས་ཏེ། ཆོས་ཉིད་
མངོན་སུམ་དུ་ངེས་ཟིན་གྱི་རྒྱུན་གོམས་པས་ཏིང་ངེ་འཛིན་གྱི་རྗེས་དྲན་ཤར་ཏེ།
གང་སྣང་ཡེ་ཤེས་ཀྱི་རོལ་པ་འབའ་ཞིག་ཏུ་ཤར་ཏེ་སྣང་བ་དགག་མི་དགོས། སྟོང་
པ་སྒྲུབ་མི་དགོས་པར། གཟུང་འཛིན་གཉིས་སྣང་གི་མཚན་མ་རང་སར་གྲོལ་ནས་
འཁོར་འདས་ལམ་གསུམ་གྱི་སྣང་བ་ཐམས་ཅད་སྣང་སྟོང་དབྱེར་མེད་སྟོང་པ་ཉིད་
གཅིག་ཉིད་ཆོས་ཅན་སྣ་ཚོགས་པ་སྣང་བར་ཤེས་ནས་གང་ཤར་ཀྱི་སྣང་བ་གྲ་མ་
ཉམས་པར་སྒོམ་དུ་ཁྱེར་བས་སྣང་སྟོང་ཟུང་འཇུག་རྒྱུན་དུ་ཤར་བ་ལས་སྣང་
སེམས་ཀྱི་བར་ལག་འགྱེལ་བས་རོ་གཅིག་གི་རྣལ་འབྱོར་རྒྱུད་ལ་སྐྱེས་པ་ཡིན་
ནོ། །
བཞི་པ་ལ་གཉིས། དངོས་དང་། ཞར་ལ་ལམ་གྱི་ཐོབ་སྐལ་རྩི་ཚུལ་བཤད་
པའོ། །དང་ པོ་ནི། དེ་ ལྟར་ བསྒོམས་ པས་ སེམས་ ཀྱི་རྣམ་རྟོག་དང༌། སྒོམ་ པའི་
ཉམས་ དང༌། རྟོགས་ པའི་ ཤེས་ རབ་ རྣམས། ངོ་བོ་ མངོན་ སུམ་ དུ་ མཐོང་ ཟིན་
བསྒོམས་པའི་མཐུས་དབྱིངས་སུ་ཡལ་ཏེ་ཐ་མལ་གྱི་ཤེས་པ་མ་བཅོས་པ་ཆོས་ཉིད་
དུ་ངོས་འཛིན་པ། ངེས་པའི་ཤེས་པ་ལྷང་གི་སྐྱེས་པས་དྲན་འདུན་རྩོལ་བའི་ཆ་
དབྱིངས་སུ་དག་ནས་རྩོལ་མེད་ཡང་དག་གི་མཁྱེན་དྲན་ཤར་ཏེ། ངོ་བོ་ནི་རང་
རིག་ཡེ་ཤེས། རྣམ་པ་ནི་ཅིར་ཡང་འཆར་བ། གནས་ལུགས་བཅོས་མིན་གྱི་ངོ་བོ་
བསྒོམ་བྱ་སྒོམ་བྱེད་སོགས་གཉིས་སྣང་གི་བློའི་ཆ་ཐམས་ཅད་ལས་འདས་པའི་བློ་
བྲལ་གྱི་རྟོགས་པ་མངོན་དུ་གྱུར་པ་ན། སྒོམ་མེད་ཀྱི་རྣལ་འབྱོར་རྒྱུད་ལ་སྐྱེས་པ་
ཡིན་ནོ། །དེ་ཡང་མཉམ་བཞག་ཏུ་སྙིང་རྗེ་མངོན་དུ་གྱུར། རྗེས་ཐོབ་ཏུ་ཆོས་ཉིད་
- 35 -



-
-
---
---
-
-
མཁྱེན་བརྩེའི་འོད་སྣང་ལས། གཉལ་སྟོན་དཔལ་འབྱོར་ལྷུན་གྲུབ་ཀྱི་གསུང་སྐོར།
ལས་མི་འདའ་བའི་ཡང་དག་གི་མཁྱེན་དྲན་ཤར་ནས་མཉམ་རྗེས་ཀྱི་བར་ལག་
འགྱེལ་བ་ན་སྒོམ་མཐར་ཐུག་གི་འབྲས་བུ་ཐོབ་པ་ཡིན་ནོ། །
གཉིས་པ་ནི་རྣལ་འབྱོར་བཞི་དང་ལམ་ལྔའམ། ས་བཅུ་ལ་སྦྱོར་ཚུལ་ལ་མི་
མཐུན་པ་མང་ཡང་། རང་ལུགས་རྩེ་གཅིག་གི་རྣལ་འབྱོར་སྦྱོར་ལམ་མན་ཆད་ཀྱི་
མོས་སྤྱོད་ཀྱི་ས་ལ་འཇོག་པ་ཡིན་ཏེ། རྗེ་གཙང་བ་རྒྱ་རས་ཀྱིས། རྩེ་གཅིག་ཉམས་
ཀྱི་ སྣང་ བ་ ཡིན། །འཇིག་ རྟེན་ ལམ་ སྟེ་ ལས་རྣམས་ གསོག །ཅེས་སོ། །སྐབས་
འདིར་སེམས་བདེ་གསལ་མི་རྟོག་པར་ཡིད་ཆེས་ཀྱི་ངེས་ཤེས་མ་སྐྱེས་ན་ལྷག་
མཐོང་གི་ཉམས་དང་མི་འདྲེ་བས། རྩེ་གཅིག་མུན་པའི་ཁྱིམ་ན་འབྱམས། །ཞེས་
འཁོར་ ས་ གཅིག་ ཏུ་ བྱེད་ པས། རྗེ་ མི་ ལས། རྟོགས་ པ་ རང་ ཤར་ ཡོངས་ ཀྱང་
འཚལ། །རྟོགས་པ་རང་ཤར་མ་བྱུང་ན། །སོ་སོར་རྟོག་དང་མི་འབྲལ་འཚལ། །
ཞེས་གསུངས་པ་ལྟ་བ་སོ་སོར་རྟོག་པའི་ཤེས་རབ་ཀྱིས་གནས་ལུགས་མྱོང་ཐོག་ཏུ་
སྒྲོ་འདོགས་ལེགས་པར་བཅད་དེ། མཚན་འཛིན་གྱི་རྣམ་རྟོག་གིས་བཟུང་བ་ལྟར་
ཡིད་ལ་བྱར་མེད་པའི་དོན་ཡིན་ལུགས་ཀྱི་སྟེང་དུ་རྩེ་གཅིག་ཏུ་བཞག་ནས་བསྒོམ་
པར་བྱ་སྟེ། རྗེ་བཙུན་གྱིས། བདག་ཕྱག་རྒྱ་ཆེན་པོ་སྒོམ་ཙ་ན། །དོན་ཡིན་ལུགས་ཀྱི་
སྟེང་དུ་རྩེ་གཅིག་བཞག །མ་ཡེངས་པའི་ངང་དུ་གློད་ནས་བཞག །ཅེས་སོ། །
དེའི་རྗེས་སུ་སྤྲོས་བྲལ་མངོན་སུམ་དུ་རྟོགས་པའི་ཡེ་ཤེས་མངོན་དུ་བྱེད་
པས་འདི་མཐོང་ ལམ་ཁོ་ནར་འཇོག་པ་དང་། ས་བདུན་པ་མན་དུ་ བཞག་ པ་
གཉིས་བྱུང་བ་ལས། རྣལ་འབྱོར་བཞིའི་ཆོས་སྐད་ཀྱི་འགྲོས་སྤྱི་ཁྱབ་ཏུ་སྤྲོས་བྲལ་
ལ་བྲལ་ཐོབ་གཉིས་ཀ་ཡོད་པར་གྲགས་པ་དང༌། མཉམ་བཞག་གིས་མ་ཟིན་པའི་
རྗེས་ཤེས་རྒྱ་ཡན་པ་སོགས་འབྱུང་བར་འདོད་དགོས་པས་ས་བདུན་པ་མན་ཆད་
-
- 36 -



སྙན་བརྒྱུད་ཡིད་བཞིན་ནོར་བུ་ལྟ་བ་སྤྱི་ཁྱབ་ཏུ་ངོ་སྤྲོད་པའི་ཁྲིད་ཡིག
དུ་འཇོག་པ་འདི་འཐད་པར་གསུངས་པ་དང་། རོ་གཅིག་དག་ས་བརྒྱད་པ་དང་
དགུ་པ། སྒོམ་མེད་ཆུང་འབྲིང་གཉིས་ས་བཅུ་པ་དང་། ཆེན་པོ་སངས་རྒྱས་ཀྱི་སར་
འཇོག་ཅིང་དེ་བཞིན་དུ་རྣལ་འབྱོར་གཞན་གསུམ་ལ་ཡང་ཆུང་འབྲིང་ཆེན་པོ་
གསུམ་གསུམ་དུ་བྱས་ཏེ་བཅུ་གཉིས། དེ་བཞི་པོ་རེ་རེ་ལ་ཡང་ངོ་བོ་མཐོང་མ་
མཐོང་སོགས་རྣམ་པ་དྲུག་ཕྱེ་བས་ལམ་འཁྲུལ་མེད་ཅིག་འབྱུང་ངོ༌། །འདི་གསང་
སྔགས་བླ་མེད་འབའ་ཞིག་དང་སྦྱར་ན་རྩེ་གཅིག་ཆེན་པོར་དཔེའི་འོད་གསལ་
མངོན་དུ་བྱས་ནས། སྤྲོས་བྲལ་གྱི་དོན་གྱི་འོད་གསལ་ལ་ཡང་ནས་ཡང་དུ་མཉམ་
པར་བཞག །དེ་ལས་ སློབ་པའི་ཟུང་འཇུག་མངོན་དུ་བྱེད་པ་ཡིན། ཞེས་ རྗེ་ ལྷ་
གཟིགས་རས་པའི་ཞབས་ཀྱིས་གསུངས་པ་ཉིད་འཐད་པར་མཐོང་བས་དེ་ལྟར་
ཁས་བླང་བར་བྱའོ། །
ཚུལ་འདི་ལ་རྗེ་ས་པཎ་གྱིས་སྡོམ་གསུམ་རབ་དབྱེར། དེ་བཞིན་རྩེ་གཅིག་
ལ་སོགས་པའང་། །མོས་པས་སྤྱོད་པའི་ས་ལམ་དུ། །གསུངས་པ་མཐོང་ན་མི་
འགལ་མོད། །འོན་ཀྱང་འདི་འདྲ་བཤད་པ་མེད། །གལ་ཏེ་འཕགས་པའི་སར་བྱེད་
ན། །མདོ་རྒྱུད་ཀུན་དང་འགལ་བར་འགྱུར། །ཞེས་གསུངས་པ་ལྟར་བརྗོད་པར་
བྱ་སྟེ། རྩེ་གཅིག་མན་ཆད་ལ་ཆོས་ཉིད་ལ་གསལ་སྣང་ཐོན་པ་ཙམ་མ་གཏོགས།
མངོན་སུམ་དུ་རྟོགས་པ་མེད་པ་རྒྱུ་དུས་སུ་རྩེ་གཅིག་ཏུ་བཞག །འབྲས་བུ་སེམས་
ཀྱི་ངོ་བོ་ལ་རྩེ་གཅིག་པའི་མྱོང་བ་མཐུག་པོ་ཡོད་པས་མིང་དེ་ལྟར་བཏགས་པ་ནི་
སྦྱོར་ལམ་མན་དུ་ཆོས་ཉིད་ཀྱི་བདེན་པ་ལ་གསལ་སྣང་ཙམ་ལས། མངོན་སུམ་དུ་
རྟོགས་པའི་གཉིས་སྣང་ནུབ་པའི་བློ་མེད་པར་བསྟན་པ་དང་ཡང་མཐུན་ཏེ། ས་
དང་པོ་ནས་བདུན་པའི་བར་ལ་སྤྲོས་བྲལ་ཞེས་བཞག་པ་ནི་དེ་ཡན་ཆད་ན་ཆོས་
- 37 -



-
མཁྱེན་བརྩེའི་འོད་སྣང་ལས། གཉལ་སྟོན་དཔལ་འབྱོར་ལྷུན་གྲུབ་ཀྱི་གསུང་སྐོར།
ཉིད་རྟོགས་པའི་སྤྲོས་བྲལ་མེད་པ་མིན་ཡང་། གནས་ལུགས་རྟོགས་པའི་ཐོག་
མའི་མིང་དང་། འདི་མན་དུ་མཚན་འཛིན་གྱི་གཉེན་པོར་སྣང་སྟོང་གཉིས་ཀྱི་ནང་
ནས་སྤྲོས་བྲལ་སྟོང་ཉིད་ཀྱི་དྲན་པ་ཤས་ཆེར་བསྟེན་དགོས་པས་མིང་དེ་ལྟར་
བཞག་པ་ཡིན་ཞིང་། འདི་ནི་ས་བདུན་པ་མན་དུ་བདེན་འཛིན་གྱི་བློ་མངོན་གྱུར་
ཡང་ཡང་འབྱུང་བར་གསུངས་པ་དང་ཡང་མཐུན་ནོ། །ས་བརྒྱད་པ་ནས་མཉམ་
རྗེས་འཁོར་འདས་ལ་སོགས་པའི་གཉིས་ཆོས་ཐམས་ཅད་ཟུང་དུ་ཆུད་པས་ཟུང་
འཇུག་གམ་སྣང་སྟོང་རོ་མཉམ་པའི་ངོ་བོ་གཅིག་ཏུ་གྱུར་པས་རོ་གཅིག་ཅེས་
བྱའོ། །དེའི་རྗེས་སུ་སྤང་བྱ་སྤོང་བའི་གཉེན་པོ་ཡང་རང་སར་དག་ནས་མཉམ་
རྗེས་ངོ་བོ་གཅིག་ཏུ་གྱུར་པའི་ཡེ་ཤེས་མངོན་དུ་བྱས་པ་ལ་སྒོམ་མེད་ཅེས་བྱའོ། །འོ་
ན་ཆུང་འབྲིང་གཉིས་སུ་གཉེན་པོས་མ་དག་མེད་སྙམ་ན། སྒོམ་མེད་ཆེན་པོའི་མིང་
གི་ཤུགས་ཀྱིས་སྨོས་ཤིང་། ལྷའི་བུ་མོ་སྐེད་པ་ཕྲ་བ་ལ་སྐྱེད་མེད་མ་ཞེས་བརྗོད་པ་
བཞིན་ནོ། །
དེ་ལྟ་བུའི་དོན་མདོ་རྒྱུད་དང་འགལ་ན། མི་འགལ་བ་གཞན་ཞིག་བྱེད་
ཀྱིས་སྨྲ་དགོས་སོ། །ཡང་འདིའི་མིང་འདོགས་གདམས་ངག་ལ་མ་གྲགས་པས་མི་
འཐད་དོ་ཞེ་ན། མིང་དང་ངེས་ཚིག་སྦྱར་ནས་བཤད་པ་ལ་ཆོས་མཐུན་གྱི་རྒོལ་བ་
མེད་པས་བླུན་པོས་རང་དགར་བཏགས་པ་མིན་ནོ། །མིང་འདོགས་ཙམ་གཞན་ལ་
མ་གྲགས་པས་རྩོད་ན། ཁྱེད་རང་ལུགས་ཀྱི་དབང་བཞི་ལས་ལྟ་བ་རེ་དང་གྲུབ་
མཐའ་རེ་འདོད་པར་འདུག་པ་ཡང་མི་འཐད་པར་འགྱུར་ལ། ཁྱད་པར་ཁྱེད་རང་
གིས། ཕ་རོལ་ཕྱིན་དང་གསང་སྔགས་ལ། །ལྟ་བའི་ཁྱད་པར་བཤད་པ་མེད། །
ཅེས་མདོ་སྔགས་གཉིས་ལ་ལྟ་བ་ཁྱད་པར་མེད་པར་ཁས་བླངས་ནས་བླ་མེད་ཀྱི་
- 38 -



སྙན་བརྒྱུད་ཡིད་བཞིན་ནོར་བུ་ལྟ་བ་སྤྱི་ཁྱབ་ཏུ་ངོ་སྤྲོད་པའི་ཁྲིད་ཡིག
དབང་རེ་ལ་ལྟ་བ་རེ་བྱས་པ་ཡང་འགལ་བ་ཆེན་པོར་འགྱུར་རོ། །ཞེས་རྗེ་སྤྱན་སྔ་
ལྷ་གཟིགས་རས་པས་གསུངས་སོ། །རྗེ་བཙུན་མི་ལའི་མགུར་ཞིག་ལས། སོ་སྐྱེའི་
ལམ་རང་ལ་རྣལ་འབྱོར་བཞི་ཁ་འཇོག་པ་འདྲ་བ་ཞིག་བྱུང་རུང་གསུང་ཡིན་མིན་
དཔྱད་གཞིར་སྣང་ངོ༌། །གཞན་ཕྱག་ཆེན་གསར་རྙིང་གི་བཀའ་གཏེར་ཐམས་ཅད་
དུ་རྣལ་འབྱོར་བཞི་གསལ་བར་བྱུང་མོད། །འོན་ཀྱང་རྒྱ་གཞུང་ཚད་མ་མཐུན་གྲུབ་
ལས་དངོས་སུ་བསྟན་པ་ནི་མ་མཐོང་ཡང་། བླ་མ་གོང་མ་རྣམས་ཀྱིས་དོན་གྱིས་
ཐོབ་པ་ལ་དགོངས་ནས་མན་ངག་རྣམས་སུ་མཛད་དམ་སྙམ་མོ། །ཕྱིས་ཀྱི་ཀར་
འབྲུག་སྒོམ་གསུམ་གྱི་ཕྱག་ཆེན་རྣམ་བཤད་དུ། ཉན་ས་དང་ཀུན་བཏུས་སྒོམ་རིམ་
ཤེར་ཕྱིན་མན་ངག་རྣམས་ལས་འདོད་སེམས་རྩེ་གཅིག་པ་དང་། ཞི་གནས་ཀྱི་
སེམས་རྩེ་གཅིག་པ་གསུངས་པ་རྣམས་ལ་རྩེ་གཅིག་གི་རྣལ་འབྱོར་དང་། སྤྲོས་
བྲལ་ཞེས་པའི་ཚིག་རིས་ལ་སྤྲོས་བྲལ་གྱི་རྣལ་འབྱོར་བསྟན་པར་འདོད་པ་རྣམས་
ལ་ཡིད་བརྟན་ཡོད་སྙམ་པ་མི་སྣང་བས་ཞིབ་ཏུ་མ་སྤྲོས་སོ། ཁོ་བོའི་རྣམ་དཔྱོད་ལྷ་
ལམ་ལས་འོངས་པའི། །ས་གསུམ་མུན་སེལ་སྙན་བརྒྱུད་ཉིན་བྱེད་འདིས། །ཡང་
དག་ལྟ་བའི་པདྨོ་ཁ་ཕྱེ་བས། །སྒོམ་ཆེན་རྐང་དྲུག་ཚོགས་ཀྱི་དགའ་སྟོན་མཛོད། །
གངས་ཅན་ཕྱག་རྫོགས་ལྟ་བ་སྨྲ་བ་རྣམས། །ཕལ་ཆེར་བླུན་པོ་སླུ་བར་བྱེད་པ་
བཞིན། །འདི་ལས་གཞན་དུ་ཕྱག་རྫོགས་ཚུལ་སྨྲ་བ། །ལུང་རིགས་ལམ་བཟང་
དོར་བར་མཐོང་ནས་སྨྲས། །
གཉིས་པ་ལྟ་བ་ཟབ་མོ་ལ་བག་ཆགས་བཞག་པའི་ཕྱིར་རྗེ་བཙུན་ཙོང་ཁ་
པའི་བཞེད་པ་ཅུང་ཟད་བསྟན་པ་ནི། ཇི་སྐད་དུ་མངོན་རྟོགས་རྒྱན་ལས། སེམས་
བསྐྱེད་པ་ནི་གཞན་དོན་ཕྱིར། །ཡང་དག་རྫོགས་ པའི་ བྱང་ཆུབ་འདོད། །ཅེས་
- 39 -



མཁྱེན་བརྩེའི་འོད་སྣང་ལས། གཉལ་སྟོན་དཔལ་འབྱོར་ལྷུན་གྲུབ་ཀྱི་གསུང་སྐོར།
གསུངས་པ་ལྟར་གདུལ་བྱ་ཐེག་ཆེན་གྱི་རིགས་ཅན་རྣམས་ཀྱི་ཆེད་དུ་གཉེར་བྱའི་
གཙོ་བོ་ནི་རང་དོན་ཆོས་སྐུ་དང་གཞན་དོན་གཟུགས་སྐུ་གཉིས་ཟུང་འབྲེལ་གྱི་གོ་
འཕང་ཡིན་ལ། དེ་ཐོབ་པར་བྱེད་པ་ནི་རིགས་པ་དྲུག་ཅུ་པ་ལས། དགེ་བ་འདི་
ཡིས་སྐྱེ་བོ་ཀུན། །བསོན་ནམས་ཡེ་ཤེས་ཚོགས་རྫོགས་ཤིང་། །བསོད་ནམས་ཡེ་
ཤེས་ལས་བྱུང་བ། །དམ་པ་གཉིས་ནི་ཐོབ་པར་ཤོག །ཅེས་པ་ལྟར་བསོད་ནམས་
དང༌ ཡེ་ ཤེས་ ཀྱི་ ཚོགས་ གཉིས་ཟུང་འཇུག་ཏུ་ གསོག་ པའི་ ལམ་ ཤེས་ པའམ།
ཐབས་ཤེས་ཡ་མ་བྲལ་བའི་ལམ་ཉམས་སུ་ལེན་པ་ལ་རག་ལས་ཤིང་། དེ་ལྟར་
ཚོགས་གཉིས་ཟུང་འཇུག་ཏུ་གསོག་པ་ནི་གཞིའི་ལྟ་བ་གཏན་ལ་ཕེབས་པ་ན་
བདེན་གཉིས་ཟུང་འཇུག་ཏུ་གཏན་ལ་འབབ་ཚུལ་ཕྱིན་ཅི་མ་ལོག་པ་ཞིག་ལ་ངེས་
པ་རྙེད་པ་ལ་རག་ལས་ཏེ། དཔལ་ལྡན་ཟླ་བས། ཐ་སྙད་བདེན་པ་ཐབས་སུ་གྱུར་
པ་དང་། །དོན་དམ་བདེན་པ་ཐབས་བྱུང་གྱུར་པ་སྟེ། །དེ་གཉིས་རྣམ་དབྱེ་གང་
གིས་མི་ཤེས་པ། །དེ་ནི་རྣམ་རྟོག་ལོག་པས་ལམ་ངན་ཞུགས། །ཞེས་ གསུངས་
ཤིང་དེའི་ཤུགས་ལ། དེ་གཉིས་རྣམ་དབྱེ་གང་གིས་ལེགས་ཤེས་པ། །དེ་ནི་ཕྱིན་ཅི་
མ་ལོག་ལམ་བཟང་ཞུགས། །ཞེས་བསྟན་པའི་ཕྱིར་རོ། །དེའི་དོན་ཡང་འདི་ལྟར།
བདེན་གཉིས་ཟུང་འཇུག་ཁོང་དུ་ཆུད་པའི་ཐེག་ཆེན་གྱི་རིགས་ཅན་གྱི་རྣལ་འབྱོར་
པ་རྣམས་ལ་ནི་འབྲས་བུ་སངས་རྒྱས་ཀྱི་གཟུགས་ཀྱི་སྐུ་ཐོབ་པའི་ཕྱིར་དུ་བསོད་
ནམས་ཀྱི་ཚོགས་རྒྱ་ཆེན་པོ་གསོག་པ་ལ་སྙིང་ནས་གུས་པ་ལྷུར་ལེན་པར་འགྱུར་
ཏེ། རྒྱུ་བསོད་ནམས་ཀྱི་ཚོགས་བསགས་པ་ལས་འདོད་བྱའི་འབྲས་བུ་མཐར་ཐུག་
པ་འབྱུང་བ་ལ་ངེས་པ་གཏིང་ནས་སྐྱེས་པའི་ཕྱིར་རོ། །དེ་ལྟར་སྐྱེས་པ་ཡང་ཡིན་
ཏེ། དེས་ནི་རྒྱུ་སོ་སོ་བ་ལས་འབྲས་བུ་སོ་སོ་བ་མ་འཆོལ་བར་འབྱུང་བའི་རྟེན་ཅིང་
• 40 -



སྙན་བརྒྱུད་ཡིད་བཞིན་ནོར་བུ་ལྟ་བ་སྤྱི་ཁྱབ་ཏུ་ངོ་སྤྲོད་པའི་ཁྲིད་ཡིག །
འབྲེལ་བ་འབྱུང་བ་ཐ་སྙད་བདེན་པའི་ཁྲིགས་ལ་ངེས་པ་གཏིང་ཚུགས་པ་ཞིག་
རྙེད་པའི་ཕྱིར་རོ། །དེ་ལྟ་བུའི་རྣལ་འབྱོར་པ་དེས་འབྲས་བུ་ཆོས་ཀྱི་སྐུ་ཐོབ་པའི་
ཕྱིར་དུ་སྟོང་པ་ཉིད་ཕྱིན་ཅི་མ་ལོག་པར་རྟོགས་པའི་ལྟ་བ་སྒོམ་པ་ལ་འཇུག་པར་
འགྱུར་ཏེ། འབྲས་བུ་ཆོས་ཀྱི་སྐུ་ནི་རང་དང་རིགས་མཐུན་པའི་སྟོང་ཉིད་རྟོགས་
པའི་མཉམ་བཞག་རྣམ་པར་མི་རྟོག་པའི་ཡེ་ཤེས་ཀྱི་ཚོགས་ཁྱད་པར་ཅན་གོམས་
པ་མཐར་ཕྱིན་པ་ལས་བྱུང་གི །རིགས་མི་མཐུན་པའི་རྒྱུ་ལས་མི་འབྱུང་ལ། ཆོས་
གང་ལ་ཡང་རང་གི་ངོ་བོས་གྲུབ་པ་ཐ་སྙད་དུ་ཡང་རྡུལ་ཙམ་མེད་པ་ལ་ངེས་པ་མ་
རྙེད་ན་ཡེ་ཤེས་ཀྱི་ཚོགས་མཚན་ཉིད་ཚང་བ་གསོག་འདོད་ཀྱང་གསོག་པར་མི་ནུས་
པའི་ཕྱིར་རོ། །དེའི་ཕྱིར་ཡེ་ཤེས་ཀྱི་ཚོགས་གསོག་པ་ལ་སྟོང་པ་ཉིད་ཕྱིན་ཅི་མ་
ལོག་པར་ངེས་དགོས། དེ་ལ་ཆོས་རྣམས་ཐ་སྙད་དུའང་རང་བཞིན་གྱིས་མ་གྲུབ་
པས་སྟོང་པ་ངེས་དགོས་པས། གཞི་དུས་སུ་དོན་དམ་བདེན་པ་གཏན་ལ་འབེབས་
ཚུལ་ལ་མཁས་དགོས་སོ། །
བསོད་ནམས་ཀྱི་ཚོགས་གསོག་པ་ལ་ནི། སྦྱིན་སོགས་ཐབས་ཀྱི་ཆ་རྒྱ་
ཆེན་པོ་ཉམས་སུ་བླངས་པས་འབྲས་བུ་གཞན་དོན་དུ་སངས་རྒྱས་ཀྱི་གཟུགས་སྐུ་
འཐོབ་པ་འཁྲུལ་མེད་དུ་འབྱུང་བ་ལ་ངེས་པ་རྙེད་དགོས། དེ་ཡང་རྒྱུ་འབྲས་རྣམས་
རང་གི་མཚན་ཉིད་ཀྱིས་གྲུབ་པ་རྡུལ་ཙམ་མེད་ཀྱང་། མ་བརྟགས་མ་དཔྱད་པར་
མིང་དང་རྟོག་པའི་དབང་གིས་བཞག་ཙམ་ལ་བྱ་བྱེད་ཐམས་ཅད་བཞག་ཆོག་པའི་
ཐ་སྙད་ཚད་གྲུབ་ངེས་དགོས། དེ་ལ་ཀུན་རྫོབ་བདེན་པའི་འཇོག་ཚུལ་ལ་མཁས་
དགོས་པས་གཞི་དུས་སུ་བདེན་གཉིས་ཟུང་འཇུག་ཏུ་གཏན་ལ་འབེབས་ཚུལ་མ་
ནོར་བར་ཁོང་དུ་ཆུད་པ་ཞིག་དགོས་སོ། །དེ་ནས་རྒྱུ་འབྲས་དང་བྱ་བྱེད་ཐམས་
བ 41 -



མཁྱེན་བརྩེའི་འོད་སྣང་ལས། གཉལ་སྟོན་དཔལ་འབྱོར་ལྷུན་གྲུབ་ཀྱི་གསུང་སྐོར།
ཅད་ ཚད་གྲུབ་འཐད་ལྡན་དུ་ཁས་བླང་དུ་རུང་བ་དང༌། རང་ རང་གི་གདགས་
གཞིའི་ཡུལ་སྟེང་ནས་གྲུབ་པ་ཅུང་ཟད་ཀྱང་མེད་པ་གཉིས་ཕན་ཚུན་གཅིག་གི་
གྲོགས་སུ་གཅིག་གྱུར་པའི་རྟེན་འབྱུང་སྟོང་པ་དང་སྟོང་པ་རྟེན་འབྱུང་དུ་ཤར་བའི་
སྒོ་ནས། རྒོལ་བ་གཞན་དག་སྟོང་ཉིད་མི་འཐད་པའི་རྒྱུ་མཚན་དུ་བྱེད་པའི་རྒྱུ་
འབྲས་ཀྱི་འབྲེལ་བ་མི་སླུ་བའི་ཚུལ་དེ་ཉིད་རང་ལུགས་ལ་སྟོང་ཉིད་འཐད་པའི་རྒྱུ་
མཚན་གྱི་གཙོ་བོར་བྱས་ཏེ་ངེས་པ་དྲངས་པས་ཆོས་རེ་རེའི་སྟེང་དུའང་བདེན་པ་
གཉིས་གཉིས་འཇོག་པ་མི་འགལ་བར་མ་ཟད། ཕན་ཚུན་ངེས་པ་འདྲེན་པའི་
གྲོགས་སུ་སོང་ནས་ཚོགས་གཉིས་མ་ཚང་བ་མེད་པར་ཟུང་འཇུག་ཏུ་གསོག་པའི་
ལམ་ལ་འཇུག་པ་ཡིན་ནོ། །
ལས་འབྲས་དང་སྟོང་ཉིད་ཀྱི་རྣམ་བཞག་མི་འགལ་བར་འཇོག་ཤེས་པ་
འདི་ནི་ཤིན་ཏུ་རྟོགས་དཀའ་ཞིང་། རྟོགས་ན་དོན་ཆེ་བར་གཟིགས་ནས་སངས་
རྒྱས་ཀྱིས་ཀྱང་ཆོས་ཀྱི་འཁོར་ལོ་སྐོར་བར་ཞལ་གྱི་བཞེས་པ་དཀའ་བ་ལྟར་མཛད་
པ་ཡིན་ཏེ། རིན་ཆེན་འཕྲེང་བ་ལས། ཆོས་འདི་ཟབ་ཕྱིར་སྐྱེ་བོ་ཡིས། །ཤེས་པར་
དཀའ་བ་ཐུགས་ཆུད་དེ། །དེས་ན་ཐུབ་པ་སངས་རྒྱས་ནས། །ཆོས་བསྟན་པ་ལས་
ལོག་པར་གྱུར། །ཅེས་གསུངས་སོ། །གང་དག་ཟབ་མོའི་དོན་ལ་བློའི་ནུས་པ་མ་
སད་པ་རྣམས་ནི་ཆོས་རྣམས་ཐ་སྙད་དུ་རང་བཞིན་གྱིས་སྟོང་ན་གཏན་ནས་མ་
གྲུབ་དགོས་པས་རྒྱུ་འབྲས་ཀྱི་རྣམ་བཞག་རྒྱུན་ཆད་པར་འགྱུར་ལ། འོན་ཏེ་འབྲས་
བུ་རྣམས་རང་རང་གི་རྒྱུ་ལས་སྐྱེས་ན་ཡུལ་རང་གི་སྟེང་ནས་གྲུབ་དགོས་པས་རང་
གི་མཚན་ཉིད་ཀྱིས་གྲུབ་པ་ལས་འོས་ཅི་ཡོད། དེས་ན་དངོས་པོ་རྣམས་ཐ་སྙད་དུ་
རང་བཞིན་གྱིས་གྲུབ་བོ་ཞེས་འདོད་དོ། །འདི་ནི་བདེན་པ་གཉིས་ཀའི་རྣམ་བཞག་
- 42 -



སྙན་བརྒྱུད་ཡིད་བཞིན་ནོར་བུ་ལྟ་བ་སྤྱི་ཁྱབ་ཏུ་ངོ་སྤྲོད་པའི་ཁྲིད་ཡིག
ལས་ཉམས་པས་ལྟ་བ་དེ་མ་བོར་བཞིན་དུ་སངས་རྒྱས་ལྟ་ཞོག །ཐར་པ་ཙམ་ཡང་
འཐོབ་པའི་སྐབས་མེད་དེ། དཔལ་ལྡན་ཟླ་བས། སློབ་དཔོན་ཀླུ་སྒྲུབ་ཞབས་ཀྱི་
ལམ་ལས་ནི། །ཕྱི་རོལ་གྱུར་ལ་ཞི་བའི་ཐབས་མེད་དོ། །དེ་དག་ཀུན་རྫོབ་དེ་ཉིད་
བདེན་ལས་ཉམས། །དེ་ལས་ཉམས་པས་ཐར་པ་འགྲུབ་ཡོད་མིན། །ཞེས་དང༌།
རྗེ་མེ་ཏྲི་བས་ཀྱང་དེ་ཁོ་ན་ཉིད་བཅུ་པར། དེ་བཞིན་ཉིད་ནི་ཤེས་འདོད་པས། །
རྣམ་བཅས་མ་ཡིན་རྣམ་མེད་མིན། །ཞེས་ཡིན་ལུགས་ཀྱི་དེ་བཞིན་ཉིད་ཤེས་པར་
འདོད་པས། རྣམ་བཅས་མདོ་སྡེ་པ་དང༌། རྣམ་མེད་བྱེ་བྲག་སྨྲ་བ་སོགས་ཀྱི་གྲུབ་
མཐའ་མི་ རིགས་པར་གསུངས་པ་དང༌། རྗེ་མར་པས་ཀྱང་། རྨོངས་པས་སྟོང་པ་
ཆད་པར་སྨྲ། །དགེ་ཚོགས་སུན་འབྱིན་ཆད་པའི་མཐའ། །ཞེས་དང་། ཡང་དེ་ཉིད་
ཀྱིས། སེམས་ཙམ་ མུ་སྟེགས་ གྲངས་ཅན་སོགས། །སོ་སོའི་གྲུབ་མཐའ་ འདོད་
ཚུལ་རྣམས། །ཤིང་སྐམ་མེ་ཏོག་འདོད་དང་མཚུངས། །ཞེས་སོ། །
དེས་ན་སྐབས་སུ་བབ་པ་བདེན་གཉིས་ཟུང་འཇུག་ཏུ་གཏན་ལ་འབེབས་
ཚུལ་གསལ་བར་རྗོད་ཅིག་ཅེ་ན། ཐོག་མར་དགག་བྱ་གང་བཀག་པས་བདག་
མེད་རྟོགས་པར་འདོད་པའི་དགག་བྱའི་བདག་ནི་རང་གི་ངོ་བོས་གྲུབ་པའམ།
རང་བཞིན་གྱིས་གྲུབ་པའམ། རང་བཞིན་གྱིས་གྲུབ་པ་ལ་བཞེད་དེ། བཞི་བརྒྱ་
པའི་འགྲེལ་པ་ལས། དེ་ལ་བདག་ཅེས་བྱ་བ་ནི་གང་ཞིག་དངོས་པོ་རྣམས་ཀྱི་
གཞན་ ལ་ རག་མ་ལས་པའི་ངོ་བོའི་ རང་བཞིན་ཏེ། དེ་མེད་པ་ནི་བདག་མེད་
པའོ། །དེ་ནི་ཆོས་དང་གང་ཟག་གི་དབྱེ་བས་གཉིས་སུ་རྟོགས་ཏེ། ཆོས་ཀྱི་བདག་
མེད་པ་དང་། གང་ཟག་གི་བདག་མེད་པའོ་ཞེས་དང་། བུདྡྷ་པཱ་ལི་ཏ་ལས། ཆོས་
ཐམས་ཅད་བདག་མེད་དོ་ཞེས་གསུངས་པ་ལ། བདག་མེད་པ་ཞེས་བྱ་བའི་སྒྲ་ནི་
- 43 -



མཁྱེན་བརྩེའི་འོད་སྣང་ལས། གཉལ་སྟོན་དཔལ་འབྱོར་ལྷུན་གྲུབ་ཀྱི་གསུང་སྐོར།
ངོ་བོ་ཉིད་མེད་པའི་དོན་ཏེ། བདག་ཅེས་བྱ་བ་ནི་ངོ་བོ་ཉིད་ཀྱི་ཚིག་ཡིན་པའི་ཕྱིར་
རོ་ཞེས་གསུངས་སོ། །དེ་ལྟ་བུའི་དགག་བྱའི་བདག་ངོས་ཟིན་དགོས་ཏེ། དཔེར་ན་
ལྷས་བྱིན་ཚད་མས་མ་དམིགས་པའི་ས་ཕྱོགས་སུ་ལྷས་བྱིན་མེད་པར་ངེས་པ་ལ།
མེད་རྒྱུའི་ལྷས་བྱིན་ཤེས་དགོས་པ་ལྟར། བདག་མེད་པ་དང་རང་བཞིན་མེད་ཅེས་
པའི་དོན་ངེས་པ་ལ། མེད་རྒྱུའི་བདག་དང་ རང་བཞིན་དེ་ལེགས་པར་ངོས་ཟིན་
དགོས་ཏེ། དགག་ པར་ བྱ་བའི་དོན་སྤྱི་ལེགས་པར་མ་ཤར་ན་དེ་འགག་ པའི་
བདག་མེད་ཀྱི་དོན་མི་ངེས་པའི་ཕྱིར་ཏེ། སྤྱོད་འཇུག་ལས། བཏགས་པའི་དངོས་
ལ་མ་རེག་པར། །དེ་ཡི་དངོས་མེད་འཛིན་མ་ཡིན། །ཞེས་གསུངས་པའི་ཕྱིར་རོ། །
དེ་ཡང་གང་ཟག་གམ་ཆོས་གང་ཡང་རུང་བ་རྣམས་ལ་ནང་གི་བློའི་དབང་གིས་
བཞག་པ་ཙམ་མིན་པར་ཆོས་དེ་རྣམས་ལ་རང་རང་གི་གདགས་གཞིའི་ཡུལ་གྱི་
སྟེང་ནས། རང་རང་གི་ངོས་ནས་གནས་ཚུལ་ལམ། སྡོད་ཚུལ་ཚུགས་ཐུབ་ཏུ་ལིང་
ངེ་གྲུབ་པར་འཛིན་པ་ནི་ལྷན་སྐྱེས་ཀྱི་མ་རིག་པས་རང་བཞིན་གྱིས་གྲུབ་པར་སྒྲོ་
འདོགས་ཚུལ་ཡིན་པས། དེས་ཇི་ལྟར་བཟུང་བའི་ཆོས་རྣམས་ཀྱི་རང་རང་གི་སྡོད་
ལུགས་དེ་ལ་ནི་དགག་བྱའི་བདག་གམ། རང་བཞིན་གྱིས་གྲུབ་པ་ཞེས་བརྟག་པ་
མཐའ་བཟུང་གི་སྒོ་ནས་ངོས་འཛིན་པ་ཡིན་ཏེ། བཞི་བརྒྱ་པ་ལས། འདི་ཀུན་རང་
དབང་མེད་པ་སྟེ། །དེས་ན་བདག་ནི་ཡོད་མ་ཡིན། །ཞེས་པའི་འགྲེལ་པར། འདི་
ན་གང་རང་གི་ངོ་བོ་དང་རང་བཞིན་དང་རང་དབང་དང་གཞན་ལ་རག་མ་ལས་པ་
ཉིད་ཡིན་པ་དེ་ལ་ནི་ཞེས་དེ་དག་རྣམས་གྲངས་སུ་གསུངས་སོ། །
གཞན་ལ་རག་མ་ལས་པ་རྒྱུ་རྐྱེན་ལ་རག་མ་ལས་པ་ཞེས་པའི་དོན་མིན་
གྱི། ཡུལ་ཅན་ཐ་སྙད་པའི་ཤེས་པ་ལ་གཞན་ཞེས་བྱ་སྟེ། དེའི་དབང་གིས་བཞག་
- 44 -



སྙན་བརྒྱུད་ཡིད་བཞིན་ནོར་བུ་ལྟ་བ་སྤྱི་ཁྱབ་ཏུ་ངོ་སྤྲོད་པའི་ཁྲིད་ཡིག
པ་མིན་པས་གཞན་ལ་རག་མ་ལས་པ་ཞེས་སོ། །དེས་ན་རང་དབང་བ་ཞེས་བྱ་སྟེ་
ཡུལ་དེ་དག་རང་རང་གི་སྡོད་ལུགས་ཐུན་མོང་མ་ཡིན་པའི་ངོ་བོའོ། །དེ་ཉིད་ལ་
རང་གི་ངོ་བོ་མ་གྲུབ་པའི་ངོ་བོ་དང་རང་གི་རང་བཞིན་ཞེས་བྱའོ། །དེའི་ཕྱིར་རྟོག་
པའི་དབང་གིས་བཞག་པ་མིན་པར་རང་གི་ངོ་བོའི་སྒོ་ནས་ཡུལ་གྱི་སྟེང་དུ་གྲུབ་པ་
ཞིག་བྱུང་ན་དེ་ལ་དགག་བྱའི་བདག་ཅེས་བྱ་བས། འདི་འགོག་པ་ནི་བྱ་བས་
ཕོངས་ནས་འགོག་པ་མིན་གྱི། དགག་བྱ་དེ་ལྟར་གྲུབ་པར་ཞེན་པའི་རྟོག་པ་དེས་
སེམས་ཅན་རྣམས་རང་དབང་མེད་པར་འཁོར་བར་འཆིང་བ་མཐོང་ནས། དེའི་
ཞེན་ཡུལ་སུན་འབྱིན་པའི་སྒོ་ནས་མ་རིག་པ་དེ་སྤོང་བ་ཡིན་ཏེ། སེམས་ཅན་
འཁོར་བར་འཆིང་བར་བྱེད་པའི་མ་རིག་པ་ནི་ལྷན་སྐྱེས་ཀྱི་མ་རིག་པ་ཡིན་པའི་
ཕྱིར་རོ། །
དེས་ན་དགག་བྱ་དེ་འགོག་པ་ནི། དཔེར་ན་ཐག་ཁྲ་ལ་སྦྲུལ་དུ་འཁྲུལ་
ནས་སྐྲག་པར་བྱེད་པ་ན། བློ་དེས་ཇི་ལྟར་བཟུང་བ་ལྟར་གྱི་སྦྲུལ་མེད་པར་ངེས་
ནས་འཁྲུལ་བ་དེ་བཟློག་དགོས་ཀྱི། གཞན་བྱ་ཐབས་མེད་པ་ལྟར་བདེན་འཛིན་
ལྷན་སྐྱེས་ཀྱིས་ཡུལ་རང་ངོས་ནས་གྲུབ་པར་བཟུང་བ་ལྟར་གྱི་ཡུལ་དེ་མེད་པར་རྒྱུ་
མཚན་ཡང་དག་གི་ངེས་ནས་དེའི་དོན་ལ་འདྲིས་པར་བྱེད་དགོས་ལ། བདེན་
འཛིན་ལྷན་སྐྱེས་དེས་ཇི་ལྟར་བཟུང་བའི་ཡུལ་དེ་མེད་པ་ཡང་དམ་བཅའ་ཙམ་
གྱིས་མི་འགྲུབ་པས་ལུང་དང་རིགས་པའི་ཚོགས་དྲི་མ་མེད་པ་རྣམས་ཀྱིས་དེ་སྒྲུབ་
པར་བྱེད་པ་ཡིན་ནོ། །དེ་ཡང་སོ་སོར་རྟོག་པའི་ཤེས་རབ་ཀྱིས་དཔྱད་པ་སྔོན་དུ་
སོང་བའི་སྒོ་ནས་ཡུལ་བདེན་པར་མེད་པ་ཉིད་ལས་གཞན་དུ་མི་རྟོག་པ་དགོས་ཀྱི།
ཅིར་ཡང་མི་རྟོག་པ་ཙམ་གྱིས་མི་ཆོག་སྟེ། སྒོམ་རིམ་མཐའ་མ་ལས། དེ་ལྟ་བས་ན་
• 45 -



མཁྱེན་བརྩེའི་འོད་སྣང་ལས། གཉལ་སྟོན་དཔལ་འབྱོར་ལྷུན་གྲུབ་ཀྱི་གསུང་སྐོར།
དམ་པའི་ཆོས་ལས་དྲན་པ་མེད་པ་དང་། ཡིད་ལ་བྱེད་པ་མེད་པར་ཡང་ཡང་དག་
པར་སོ་སོར་རྟོག་པ་སྔོན་དུ་འགྲོ་བ་ཡིན་པར་བལྟ་བར་བྱ་སྟེ། གང་གི་ཕྱིར་ཡང་
དག་པར་སོ་སོར་རྟོག་པ་ཉིད་ཀྱིས་དྲན་པ་མེད་པ་དང་ཡིད་ལ་བྱེད་པ་མེད་པར་
བྱེད་ནུས་ཀྱི། གཞན་དུ་མ་ཡིན་ནོ་ཞེས་དང་། སྒོམ་རིམ་བར་པ་ལས་ཀྱང་། དེས་
དེ་ལྟར་ཤེས་རབ་ཀྱིས་རྣམ་པར་དཔྱད་དེ། གང་གི་ཚེ་རྣལ་འབྱོར་པས་དངོས་པོ་
དག་གི་ངོ་བོ་ཉིད་དོན་དམ་པར་ངེས་པར་མི་འཛིན་པ་དེའི་ཚེ་རྣམ་པར་མི་རྟོག་
པའི་ཏིང་ངེ་འཛིན་ལ་འཇུག་གོ །ཆོས་ཐམས་ཅད་ཀྱི་ངོ་བོ་ཉིད་མེད་པ་ཉིད་ཀྱང་
རྟོགས་སོ། །
གང་ཞིག་ཤེས་རབ་ཀྱིས་དངོས་པོའི་ངོ་བོ་ཉིད་སོ་སོར་བརྟགས་ནས་མི་
སྒོམ་གྱི། ཡིད་ལ་བྱེད་པ་ཡོངས་སུ་སྤངས་པ་ཙམ་འབའ་ཞིག་སྒོམ་པར་བྱེད་པ་
དེའི་རྣམ་པར་རྟོག་པ་ནམ་ཡང་མི་བཟློག་ཅིང་། ངོ་བོ་ཉིད་མེད་པ་ཉིད་ནམ་ཡང་
རྟོགས་པར་མི་འགྱུར་ཏེ། ཤེས་རབ་ཀྱི་སྣང་བ་མེད་པའི་ཕྱིར་རོ་ཞེས་གསུངས་
སོ། །དེས་ན་དོན་དམ་དཔྱོད་བྱེད་ཀྱི་རིགས་པས་དཔྱད་མཐར་ཆོས་གང་ཡང་མི་
རྙེད་ཀྱང་། མ་བརྟགས་མ་དཔྱད་པའི་ཐ་སྙད་དུ་མིང་ཙམ་ལ། རྒྱུ་ལས་འབྲས་བུ་
སྐྱེ་བ་སོགས་ཀྱི་བྱ་བྱེད་ཐམས་ཅད་ཚད་གྲུབ་ཏུ་བཞག་ཆོག་པ་ལ་ངེས་པ་དྲངས་
ཏེ། ཚོགས་གཉིས་ཟུང་འཇུག་ཏུ་གསོག་པ་ལ་སློབ་པ་ཡིན་ནོ་ཞེས་བཞེད་པ་ཡིན་
ནོ། །དེ་སྐད་དུ་ཡང་ལམ་རིམ་ཆེན་མོ་ལས། དེ་དག་རྣམས་ཀྱི་དྲི་མ་མེད་པའི་
ལུགས། །རང་བཞིན་མེད་པ་སྒྱུ་འདྲའི་དངོས་པོ་ལ། །འཁོར་འདས་རྟེན་འབྲེལ་བྱ་
བྱེད་འཐད་པའི་ཚུལ། །ཅུང་ཟད་ཙམ་ཞིག་གོ་སླའི་ངག་གིས་བཤད། །ཟབ་མོ་
དབུ་མའི་གཞུང་ལ་སྦྱངས་པའི་གྲོགས། ཁྱོད་ཀྱི་བློ་ངོར་རང་བཞིན་མེད་པ་ལ། །
- 46 -



སྙན་བརྒྱུད་ཡིད་བཞིན་ནོར་བུ་ལྟ་བ་སྤྱི་ཁྱབ་ཏུ་ངོ་སྤྲོད་པའི་ཁྲིད་ཡིག
རྒྱུ་འབྲས་རྟེན་འབྲེལ་འཇོག་པ་དཀའ་མོད་ཀྱང་། །དེ་འདྲ་དབུ་མའི་ལུགས་ནི་ཡིན་
ནོ་ཞེས། །དེ་སྐད་སྨྲ་བའི་ཚུལ་ལ་བརྟེན་ན་མཛེས། །ཞེས་གསུངས་པ་ལྟར་ཉམས་
སུ་བླང་བར་བྱའོ། །འདི་ནས་སངས་རྒྱས་ས་རུ་བགྲོད་པ་ལ། །འབྲས་བུ་གསང་
སྔགས་རྡོ་རྗེ་ཐེག་པ་དང་། །ཕ་རོལ་ཕྱིན་པ་རྒྱུ་ཡི་ཐེག་པ་གཉིས། །དེ་དོན་སྙིང་པོ་
ཉམས་སུ་ལེན་ཚུལ་ལ། །དབུ་མ་ཆེན་པོ་ཕྱག་རྒྱ་ཆེན་པོ་དང་། །རྫོགས་པ་ཆེན་
པོའི་ལྟ་བ་རྣམ་གསུམ་ཞེས། །སྔོན་བྱོན་ལོ་པཎ་རྣམས་ལ་ཡོངས་སུ་གྲགས། །
འོན་ཀྱང་རྒྱལ་པོ་ཁྲི་སྲོང་ལྡེའུ་བཙན་གྱིས། །གསང་སྔགས་བླ་མེད་ལྐོག་ཆོས་སྙན་
བརྒྱུད་ལས། །ཡོངས་གྲགས་སྒྱུར་བ་རེ་ཞིག་བཀག་པ་ཡིས། །ཕྱི་ནས་ཡོངས་དག་
རྣམ་གསུམ་ རྙིང་མ་རྣམས། །རྒྱ་བསྒྱུར་མིན་ཞེས་རྩོད་པ་ཅན་དུ་གྱུར། །དེ་སླད་
ཕྱག་ཆེན་རྫོགས་ཆེན་བཀའ་གཏེར་ལ། །ཡང་དག་པ་དང་ལྟར་སྣང་འགའ་བྱུང་
ཡང༌། །འདིར་ནི་རིག་འཛིན་པད་འབྱུང་བི་མ་ལའི། །རྗེས་སུ་འབྲང་བའི་མཁས་
གྲུབ་དུ་མ་དང་། །དམ་པ་སངས་རྒྱས་མར་པ་མི་ལ་དང་
། །དྭགས་པོ་ལྷ་རྗེ་ཡབ་
སྲས་བཞེད་པ་རྣམས། །གཅིག་ཏུ་བྱས་ནས་སློབ་མ་འཁྲིད་པའི་ཚུལ། །དམ་པའི་
རྣམ་ སྤྲུལ་ སངས་ རྒྱས་ བརྩོན་ འགྲུས་ ཀྱིས། །སྐལ་ བཟང་ སྐྱེ་ བོའི་ ཚོགས་ ལ་
གསུངས་པ་བཞིན། །ཡང་དག་ལུང་དང་དྲི་མེད་རིགས་པ་ཡིས། །སྙན་བརྒྱུད་ཡིད་
བཞིན་ནོར་བུ་འདི་བསྒྲུབས་པས། །འགྲོ་རྣམས་སྐུ་གསུམ་གོ་འཕང་མྱུར་ཐོབ་
ཤོག །ཅེས་ སྙན་ བརྒྱུད་ ཡིད་ བཞིན་ནོར་བུ་ ཞེས་ བྱ་བ། ལམ་ ཉམས་ ལེན་ གྱི་
གནད་སྤྱི་དང་ཁྱད་པར་ལྟ་བ་སྤྱི་ཁྱབ་ཏུ་ངོ་སྤྲོད་པའི་ཚུལ་གསལ་བར་བྱས་པ་འདི་
ཡང་། མདོ་སྟོད་བཀའ་བཅུ་པ་རིན་ཆེན་འོད་ཟེར་དང་། སྤྲུལ་སྐུ་བ་འཕྲིན་ལས་
ལྷུན་གྲུབ་སོགས་ཀྱི་ཡང་ནས་ཡང་དུ་བསྐུལ་ཏེ། རྣལ་འབྱོར་གྱི་དབང་ཕྱུག་ཉི་ཟླ་
- 47 -



མཁྱེན་བརྩེའི་འོད་སྣང་ལས། གཉལ་སྟོན་དཔལ་འབྱོར་ལྷུན་གྲུབ་ཀྱི་གསུང་སྐོར།
སངས་རྒྱས་པའི་དྲུང་དུ་དབུ་མ། ཕྱག་ཆེན། རྫོགས་ཆེན། ཞི་བྱེད། གཅོད་ཡུལ།
སྦྱོར་དྲུག་ཆོས་དྲུག་གསར་རྙིང་སོགས་གདམས་པ་དུ་མའི་བཀའ་དྲིན་ནོད་ཅིང་།
ཕྱིས་མཁྱེན་རབ་ཀྱི་དབང་པོ་དཔལ་འབྱོར་བསོད་ནམས་ལྷུན་གྲུབ་པ་སོགས་ཀྱི་
གསུང་གི་བདུད་རྩིས་འཚོ་བ། གངས་རིའི་ཁྲོད་ཀྱི་མདོ་སྔགས་ཀྱི་བསྟན་པ་རིན་
པོ་ཆེ་ཕྱོགས་རིས་མེད་པ་ལ་ཐོས་བསམ་སྒོམ་གསུམ་གྱིས་ཞུགས་པ་འཁོན་བཙུན་
གྱིས་བྱེས་བླ་བྲང་དུ་བྱ་ལོར་སྦྱར་བ་དགེ་ལེགས་སུ་གྱུར་ཅིག །ཡི་གེ་པ་ནི་སྤྲུལ་
སྐུ་བ་འཕྲིན་ལས་ལྷུན་གྲུབ་ཀྱིས་བགྱིས་པའོ།། །། དགེའོ།།
• 48-



༄༅། །དགེ་ལྡན་བཀའ་བརྒྱུད་རིན་པོ་ཆེའི་ཕྱག་ཆེན་རྩ་བ་
རྒྱལ་བའི་གཞུང་ལམ་ཞེས་བྱ་བ་བཞུགས་སོ། །
ན་མོ་མཧཱ་མུ་དྲྭ་ཡ། ཀུན་ཁྱབ་ཀུན་གྱི་རང་བཞིན་ཕྱག་རྒྱ་ཆེ། །དབྱེར་མེད་
བརྗོད་བྲལ་སེམས་ཀྱི་རྡོ་རྗེའི་དབྱིངས། །རྗེན་པར་སྟོན་མཛད་ཁྱབ་བདག་གྲུབ་
པའི་ རྗེ། །ཟླ་མེད་བླ་མའི་ཞབས་ལ་གུས་པས་འདུད། །མདོ་རྒྱུད་མན་ངག་རྒྱ་
མཚོའི་བཅུད་བསྡུས་ནས། །ལེགས་པར་འདོམས་མཛད་དགེ་ལྡན་བཀའ་བརྒྱུད་
པ། །གྲུབ་མཆོག་དྷརྨཱ་བཛྲ་ཡབ་སྲས་ཀྱི། །བཀའ་སྲོལ་ཕྱག་རྒྱ་ཆེན་པོའི་གདམས་
པ་བྲི། །
འདི་ལ་སྦྱོར་དངོས་མཇུག་གསུམ་ལས། །དང་པོ་བསྟན་དང་ཐེག་ཆེན་ལ།།
འཇུག་ པའི་ སྒོ་དང་ གཞུང་ཤིང་ ཕྱིར། ཁ་ཙམ་ཚིག་ཙམ་མ་ཡིན་པའི། །སྐྱབས་
འགྲོ་སེམས་བསྐྱེད་ནན་ཏན་བྱ། །སེམས་ཀྱི་ཆོས་ཉིད་མཐོང་བ་ཡང་། །ཚོགས་
བསགས་སྒྲིབ་སྦྱངས་ལ་བལྟོས་པས། །ཡིག་བརྒྱ་འབུམ་ཙམ་ལྟུང་བཤགས་ནི། །
བརྒྱ་ཕྱག་གང་མང་སྔོན་བཏང་ནས། །དུས་གསུམ་སངས་རྒྱས་ཐམས་ཅད་དང་། །
དབྱེར་མེད་རྩ་བའི་བླ་མ་ལ། །སྙིང་ནས་གསོལ་འདེབས་ཡང་ཡང་བྱ། །
དངོས་ གཞི་ ཕྱག་རྒྱ་ཆེན་པོ་ལ། །བཞེད་ ཚུལ་ མང་དུ་འདུག་ན་ཡང་། །
མདོ་སྔགས་དབྱེ་བས་གཉིས་སུ་ཡོད། །ཕྱི་མ་རྡོ་ རྗེའི་ལུས་ཉིད་ལ། །གནད་དུ་
བསྣུན་སོགས་ཐབས་མཁས་ལས། །བྱུང་བའི་བདེ་ཆེན་འོད་གསལ་ཏེ། །ས་ར་ཧ་
དང་ཀླུ་སྒྲུབ་ཞབས། །ནཱ་རོ་མེ་ཏིའི་ཕྱག་ཆེན་ཏེ། །གྲུབ་སྙིང་སྐོར་ནས་བསྟན་པ་ཡི། །
བ 49 -



མཁྱེན་བརྩེའི་འོད་སྣང་ལས། པཎ་ཆེན་བློ་བཟང་ཆོས་ཀྱི་རྒྱལ་མཚན་གྱི་གསུང་སྐོར།
བླ་མེད་རྒྱུད་སྡེའི་ ཡང་ སྙིང་ ཡིན། །སྔོན་མ་རྒྱས་འབྲིང་བསྡུས་ གསུམ་ གྱིས། །
དངོས་བསྟན་སྟོང་ཉིད་བསྒོམ་ཚུལ་ཏེ། །འདི་ལས་གཞན་པའི་ཐར་པའི་ལམ། །
མེད་ཅེས་འཕགས་མཆོག་ཀླུ་སྒྲུབ་གསུང་། །འདིར་ནི་དེ་ཡི་དགོངས་པ་བཞིན། །
ཕྱག་རྒྱ་ཆེན་པོའི་ཁྲིད་ཕོག་སྟེ། །སེམས་ཀྱི་ངོ་སྤྲོད་བྱེད་པའི་ཚུལ། །རྒྱུད་ལྡན་བླ་
མའི་གསུང་བཞིན་བརྗོད། །ལྷན་ཅིག་སྐྱེས་སྦྱོར་གའུ་མ། །ལྔ་ལྡན་རོ་སྙོམས་ཡི་
གེ་བཞི། །ཞི་བྱེད་གཅོད་ཡུལ་རྫོགས་ཆེན་དང་། །དབུ་མའི་ལྟ་ཁྲིད་ལ་སོགས་པ། །
སོ་སོར་མིང་འདོགས་མང་ན་ཡང་། །ངེས་དོན་ལུང་རིགས་ལ་མཁས་ཤིང་། །
ཉམས་མྱོང་ཅན་གྱི་རྣལ་འབྱོར་པས། །དཔྱད་ན་དགོངས་པ་གཅིག་ཏུ་འབབ། །
དེས་ན་འདི་ལ་ལྟ་ཐོག་ནས། །སྒོམ་པ་འཚོལ་དང་སྒོམ་ཐོག་ནས། །ལྟ་བ་འཚོལ་
བའི་ལུགས་གཉིས་ལས། །འདིར་ནི་ཕྱི་མའི་ལུགས་བཞིན་ཡིན། །བསམ་གཏན་
བདེ་ བའི་ སྟེགས་བུ་ལ། །ལུས་ གནད་ བདུན་ དང༌ ལྡན་ བྱས་ལ། །རླུང་རོ་དགུ་
ཕྲུགས་དག་ཏུ་བསལ། །རིག་པ་དྭངས་སྙིགས་ལེགས་པར་ཕྱེ། །རྣམ་དག་དགེ་
བའི་སེམས་ལྡན་པས། །སྐྱབས་འགྲོ་སེམས་བསྐྱེད་སྔོན་དུ་བཏང་། །ཟབ་ལམ་བླ་
མའི་རྣལ་འབྱོར་བསྒོམ། །ཤུགས་དྲག་གསོལ་ འདེབས་ བརྒྱ་རྩ་ སོགས། །བྱས་
ནས་བླ་མ་རང་ལ་བསྟིམ། །སྣང་བ་བན་བུན་ངང་དེ་ལ། །རེ་དོགས་ལ་སོགས་
རྣམ་རྟོག་གིས། །བཅས་བཅོས་གང་ཡང་མི་བྱེད་པ། །གཡོ་མེད་ཅུང་ཟད་མཉམ་
པར་ཞོག །བརྒྱལ་དང་གཉིད་ལོག་ལྟ་བུ་ཡི། །ཡིད་བྱེད་བཀག་པ་མ་ཡིན་པ། །
མ་ཡེངས་དྲན་པའི་རྒྱང་སོ་ཚུགས། །འགྱུ་བ་རིག་པའི་ཤེས་བཞིན་སྡོགས། །རིག་
ཅིང་གསལ་བའི་ངོ་བོ་ལ། །ཧྲིམ་གྱིས་བསྒྲིམས་ལ་གཅེར་གྱིས་ལྟོས། །རྣམ་རྟོག་
གང་དང་གང་སྐྱེས་པ། །དེ་དང་དེ་ཉིད་ངོས་ཟིན་བྱ། །ཡང་ན་རལ་བསྐོར་མཁན་
- 50 -



དགེ་ལྡན་བཀའ་བརྒྱུད་རིན་པོ་ཆེའི་ཕྱག་ཆེན་རྩ་བ་རྒྱལ་བའི་གཞུང་ལམ།
བཞིན་དུ། །རྣམ་རྟོག་ཅི་སྐྱེས་རྦད་རྦད་གཅོད། །བཅད་མཐར་གནས་པ་དེ་ཡི་ཚེ། །
དྲན་པ་མ་ཤོར་ལྷོད་ཀྱིས་གློད། །ཧྲིམ་གྱིས་བསྒྲིམས་ལ་ལྷོད་ཀྱིས་གློད། །སེམས་
ཀྱི་ འཇོག་ ས་ དེ་ ན་ གདའ། །ཞེས་ དང༌ གཞན་ ཡང་ ཇི་ སྐད་ དུ། །འཇུར་ བུས་
བཅིངས་པའི་སེམས་ཉིད་ནི། །གློད་ན་གྲོལ་བར་ཐེ་ཚོམ་མེད། །ཅེས་གསུངས་པ་
ལྟར་མ་ཡེངས་གློད། །རྣམ་རྟོག་གང་སྐྱེ་ངོ་བོ་ལ། །བལྟས་ཚེ་རང་ཡལ་སྟོང་སང་
འཆར། །དེ་བཞིན་གནས་ཚེའང་བརྟགས་པ་ན། །མ་བསྒྲིབས་སྟོང་གསལ་ཧྲིག་གེ་
བ། །མཐོང་བ་གནས་འགྱུ་འདྲེས་པ་ཞེས། །གྲགས་ཤིང་རྣམ་རྟོག་ཅི་སྐྱེས་ཀྱང་། །
མི་འགོག་འགྱུ་བ་ངོས་ཟིན་པར། །བྱས་ཏེ་དེ་ཡི་ངོ་བོ་ལ། །འཇོག་པ་རྫིངས་ཀྱི་བྱ་
བརྩོན་ནི། །འཕུར་བའི་དཔེ་དང་མཚུངས་པ་ཡིན། །ཇི་ལྟར་གཟིངས་ནས་འཕུར་
བའི་བྱ་རོག་ནི། །ཕྱོགས་རྣམས་བསྐོར་ནས་སླར་ཡང་དེར་འབབ་བཞིན། །ཞེས་
པ་ཇི་བཞིན་བསྐྱངས་པ་ལས། །མཉམ་བཞག་ངོ་བོ་གང་གིས་ཀྱང་། །མ་བསྒྲིབས་
དྭངས་ཤིང་གསལ་བ་དང༌། །གཟུགས་ཅན་གང་དུའང་མ་གྲུབ་པས། །སྟོང་སང་
ནམ་མཁའ་ལྟ་བུ་དང་། །ཅི་ཡང་འཆར་བས་ཧྲིག་གེ་བ། །དེ་ལྟར་སེམས་ཀྱི་ཆོས་
ཉིད་ནི། །མངོན་སུམ་ལྷག་གིས་མཐོང་མོད་ཀྱང་། །འདི་ཞེས་གཟུང་ཞིང་བསྟན་
དུ་མེད། །གང་ཤར་འཛིན་མེད་ལྷུག་པར་ཞོག །འདི་ནི་སངས་རྒྱས་སྦར་བཅངས་
སུ། །གཏོད་པའི་གདམས་ངག་ཡིན་ནོ་ཞེས། །དེང་སང་གངས་རིའི་སྒོམ་ཆེན་པ།།
ཕལ་ཆེར་དགོངས་པ་གཅིག་གིས་སྒྲོག །དེ་ལྟ་མོད་ཀྱི་ཚུལ་འདི་ནི། །དང་པོའི་
ལས་ཅན་སེམས་གནས་པ། །སྒྲུབ་པའི་རྨད་བྱུང་ཐབས་མཁས་དང་། །སེམས་ཀྱི་
ཀུན་རྫོབ་ངོ་སྤྲད་ཚུལ། །ཡིན་ཞེས་ཆོས་ཀྱི་རྒྱལ་མཚན་སྨྲ། །
ད་ནི་སེམས་ཀྱི་ཆོས་ཉིད་ལ། །ངོ་སྤྲོད་ཇི་ལྟར་བྱ་བའི་ཚུལ། །སངས་རྒྱས་
- 51 -



མཁྱེན་བརྩེའི་འོད་སྣང་ལས། པཎ་ཆེན་བློ་བཟང་ཆོས་ཀྱི་རྒྱལ་མཚན་གྱི་གསུང་སྐོར།
རྣམས་ ཀྱི་ ཡེ་ཤེས་ ཀུན། །དུར་ སྨིག་ འཛིན་ པའི་ ཚུལ་བཟུང་ ནས། །བདག་ བློ་
རྨོངས་ པའི་མུན་སེལ་བའི། །རྩ་ བའི་ བླ་ མའི་ ཞལ་ གདམས་ དགོད། །སྔར་ གྱི་
མཉམ་བཞག་ངང་ཉིད་ལས། །མ་གཡོས་དྭངས་པའི་ཆུ་ནང་དུ། །ཇི་ལྟར་ཉེའུ་ཆུང་
འཁྱུག་པ་ལྟར། །ཕྲ་མོའི་ཤེས་པས་སྒོམ་པ་པོའི། །སྐྱེས་བུའི་རང་བཞིན་མཛངས་
པར་བརྟག །འཕགས་པ་ཀླུ་སྒྲུབ་སྐྱོབ་ཉིད་ཀྱིས། །སྐྱེས་བུ་ས་མིན་ཆུ་མ་ཡིན། །
མེ་མིན་རླུང་མིན་ནམ་མཁའ་མིན། །རྣམ་ཤེས་མ་ཡིན་ཀུན་མིན་ན། །དེ་ལས་
གཞན་ན་སྐྱེས་བུ་གང་། །སྐྱེས་བུ་ཁམས་དྲུག་འདུས་པའི་ཕྱིར། །ཡང་དག་མ་ཡིན་
ཇི་ལྟ་བར། །དེ་བཞིན་ཁམས་ནི་རེ་རེ་ཡང་། །འདུས་ཕྱིར་ཡང་དག་ཉིད་དུ་མིན། །
གསུངས་པ་ཇི་བཞིན་བཙལ་བ་ན། །མཉམ་བཞག་ མཉམ་པར་འཇོག་མཁན་
སོགས། །རྡུལ་ཕྲན་ཙམ་ཡང་མ་རྙེད་པ། །དེ་ཚེ་གཡེང་མེད་རྩེ་གཅིག་ཏུ། །ནམ་
མཁའ་ལྟ་བུའི་མཉམ་བཞག་སྐྱོངས། །
ཡང་ན་མཉམ་པར་བཞག་པའི་ངང་། །གཟུགས་སུ་མ་གྲུབ་སྟོང་སང་དེ། །
སྒྲིབ་མེད་སྣ་ཚོགས་འཆར་ཞིང་འཕྲོ། །འགག་མེད་གསལ་ཞིང་རིག་པའི་རྒྱུན། །
ཆད་པ་མེད་པར་འཇུག་པའི་སེམས། །ལྟོས་མེད་སྣང་ཞིང་འཛིན་པ་ ཡི། །ཞེན་
ཡུལ་མགོན་པོ་ཞི་བ་ལྷས། །རྒྱུད་དང་ཚོགས་ཞེས་བྱ་བ་ནི། །འཕྲེང་བ་དམག་
སོགས་བཞིན་དུ་བརྫུན། །ཞེས་ གསུངས་ལུང་དང༌ རིགས་ པ་ ཡིས། །སྣང་ཚུལ་
ལྟར་དུ་མ་གྲུབ་པའི། །ངང་དུ་རྩེ་གཅིག་མཉམ་པར་ཞོག །མདོར་ན་བདག་གི་
དགེ་བའི་བཤེས། །དོན་དང་མཐུན་པའི་ཐམས་ཅད་མཁྱེན། །སངས་རྒྱས་ཡེ་ཤེས་
ཞལ་སྔ་ནས། །གང་ཤར་རྣམ་རྟོག་འཛིན་པར་ཡོངས་རིག་ན། །དོན་དམ་ཆོས་
དབྱིངས་གཞན་ལ་ལྟོས་མེད་འཆར། །ཤར་བའི་ངང་དུ་རིག་པ་ཞུགས་པ་ལ། །རྩེ་
- 52 -



དགེ་ལྡན་བཀའ་བརྒྱུད་རིན་པོ་ཆེའི་ཕྱག་ཆེན་རྩ་བ་རྒྱལ་བའི་གཞུང་ལམ།
གཅིག་མཉམ་པར་འཇོག་པ་ཨེ་མ་ཧོ། །ཞེས་གསུངས་དེ་བཞིན་དམ་པས་ཀྱང་། །
སྟོང་པའི་ངང་དུ་རིག་པའི་མདུང་བསྐོར་བྱ། །ལྟ་བ་ལ་ཐོགས་ཐུག་མེད་དོ་དིང་རི་
བ། །ཞེས་སོགས་དགོངས་པ་གཅིག་ཏུ་གནས། །
རྗེས་ནི་ཕྱག་ཆེན་བསྒོམས་པ་ལས། །བྱུང་བའི་རྣམ་དཀར་ཅི་མཆིས་པ། །
དུས་གསུམ་དགེ་ཚོགས་རྒྱ་མཚོར་བཅས། །བླ་མེད་བྱང་ཆུབ་ཆེན་པོར་བསྔོ། །དེ་
ལྟར་གོམས་ནས་ཚོགས་དྲུག་གི །ཡུལ་དུ་སྣང་བ་ཅི་ཤར་ཡང་། །སྣང་ཚུལ་ཞིབ་
མོར་རྟོགས་ཤིག་དང་། །གནས་ཚུལ་རྗེན་པར་ལྷང་གིས་འཆར། །གང་ཤར་ངོས་
འཛིན་ལྟ་བུའི་གནད། །མདོར་ན་རང་སེམས་ལ་སོགས་པ། །གང་གང་སྣང་བའི་
དོན་ དེར་ ནི། །མ་ འཛིན་ དེ་ དེའི་ གནས་ ཚུལ་ དེ། །ངེས་ པར་ གྱིས་ ལ་ རྟག་ཏུ་
སྐྱོངས། །འདི་ལྟར་ཤེས་ནས་འཁོར་འདས་ཀྱི། །ཆོས་ཀུན་རང་བཞིན་གཅིག་ཏུ་
སྦྱོར། །
དེ་སྐད་དུ་ཡང་འཕགས་པ་ལྷས། །དངོས་པོ་གཅིག་གི་ལྟ་པོ་གང་། །དེ་ནི་
ཀུན་གྱི་ལྟ་པོར་བཤད། །གཅིག་གི་སྟོང་ཉིད་གང་ཡིན་པ། །དེ་ནི་ཀུན་གྱི་སྟོང་
ཉིད་ཡིན། །ཅེས་གསུངས་དེ་ལྟར་ཆོས་ཉིད་ལ། །ཚུལ་བཞིན་མཉམ་པར་བཞག་
པའི་ངོར། །ཡོད་མེད་ལ་སོགས་འཁོར་འདས་ཀྱི། །སྤྲོས་པའི་མཐའ་དང་བྲལ་
མོད་ཀྱི། །དེ་ལས་ ལངས་ནས་བརྟགས་པའི་ཚེ། །མིང་རྐྱང་བཏགས་ཡོད་ཙམ་
ཞིག་གི །བྱ་བྱེད་རྟེན་འབྲེལ་བསྙོན་མེད་པ། །རྨི་ལམ་སྨིག་རྒྱུ་ཆུ་ཟླ་དང་། །སྒྱུ་མ་
ལྟ་བུར་ངང་གིས་འཆར། །སྣང་བས་སྟོང་པ་མི་བསྒྲིབས་ཤིང་། །སྟོང་པས་སྣང་བ་
མི་འགོག་པ། །སྟོང་དང་རྟེན་འབྱུང་དོན་གཅིག་པའི། །ལམ་བཟང་དེ་ཚེ་མངོན་
སུམ་འགྱུར། །དེ་སྐད་སྨྲ་བ་མང་ཐོས་སྤོང་བ་པ། །བློ་བཟང་ཆོས་ཀྱི་རྒྱལ་མཚན་
- 53 -



མཁྱེན་བརྩེའི་འོད་སྣང་ལས། པཎ་ཆེན་བློ་བཟང་ཆོས་ཀྱི་རྒྱལ་མཚན་གྱི་གསུང་སྐོར།
ཞེས་བྱ་སྟེ། །དགེ་བས་འགྲོ་ཀུན་ཞི་སྒོ་གཉིས་པ་དང་། །བྲལ་བའི་ལམ་འདིས་
མྱུར་དུ་རྒྱལ་གྱུར་ཅིག །
ཅེས་ཕྱག་རྒྱ་ཆེན་པོའི་ངོ་སྤྲོད་བྱེད་ཚུལ་འདི་ཡང་། འདི་ནང་གི་ཆོས་བརྒྱད་
སྨོན་པའི་ཟློས་གར་ལྟར་མཐོང་ནས། དབེན་པའི་རི་སུལ་དུ་དྲང་སྲོང་གི་སྤྱོད་ཚུལ་
གྱིས་འདུག་ནས། ལམ་འདི་ལ་ཉམས་ལེན་སྙིང་པོར་བྱེད་པ་གནས་བཅུ་རབ་
འབྱམས་པ་དགེ་འདུན་རྒྱལ་མཚན་དང་ཧ་མཐོང་དཀའ་བཅུ་པ་ཤེས་རབ་སེང་གེ་
གཉིས་ཀྱིས་སྔ་མོ་ནས་ཡང་ཡང་བསྐུལ་ཞིང་། གཞན་ཡང་ངེས་དོན་ཕྱག་ཆེན་གྱི་
ཉམས་ལེན་བྱེད་པར་འདོད་པའི་རང་གི་སློབ་མ་མང་པོས་བསྐུལ་བ་དང་། ཁྱད་
པར་རྗེ་གྲུབ་པའི་དབང་ཕྱུག་ཐམས་ཅད་མཁྱེན་པ་རྒྱལ་བ་དབེན་ས་པ་ཆེན་པོ་དེ་
ཉིད་ཀྱིས་རང་གཞན་ལ་འདོམས་པར་མཛད་པའི་ཉམས་མགུར་ཞིག་ཏུ་བཤེས་
གཉེན་བསྟེན་ཚུལ་ནས་ཞི་ལྷག་གི་བར་བཀའ་གདམས་ལམ་རིམ་ལྟར་གདམས་
ནས། མཇུག་ཏུ་བཤད་མ་ཐག་པའི་ལམ་འདི་མ་ཡིན་པ། ད་ལྟའི་གངས་ཅན་པ་
ལ་མ་གྲགས་པའི། ཕྱག་རྒྱ་ཆེན་པོའི་གདམས་ངག་མཐར་ཐུག་པ། ད་ལྟ་ཡི་གེར་
འགོད་པར་མི་ནུས་སོ། །ཞེས་དེ་དུས་དགག་བྱའི་དབང་གིས་མི་འགོད་པ་ཕྱི་དུས་
ལ་དགོངས་པ། དཔེར་ན་དམ་ཆོས་པད་དཀར་དུ། སངས་རྒྱས་ཡེ་ཤེས་རབ་ཏུ་
རྟོགས་བྱའི་ཕྱིར། །ཐབས་འདི་རང་བྱུང་གིས་ནི་མཛད་གྱུར་གྱི། །དེ་དག་རྣམས་
ལ་ཁྱེད་ཅག་སངས་རྒྱས་སུ། །འགྱུར་རོ་ཞེས་ནི་ནམ་ཡང་མི་གསུང་ངོ༌། །ཅི་ཕྱིར་
ཞེ་ན་སྐྱོབ་པ་དུས་ལ་གཟིགས། །ཞེས་གསུངས་པ་དང་འདྲ་བའི་བཞེད་པ་བསྒྲུབ་
པའི་ཕྱིར། སྟོན་པ་མཉམ་མེད་ཤཱཀྱའི་རྒྱལ་པོ་ནས་བཟུང་སྟེ། བདག་གི་རྩ་བའི་
བླ་མ་ཐམས་ཅད་མཁྱེན་ཅིང་གཟིགས་པ་སངས་རྒྱས་ཡེ་ཤེས་ཞབས་ཀྱི་ཞལ་སྔ་
-54 -



-
དགེ་ལྡན་བཀའ་བརྒྱུད་རིན་པོ་ཆེའི་ཕྱག་ཆེན་རྩ་བ་རྒྱལ་བའི་གཞུང་ལམ།
ནས་ཀྱི་བར། ལམ་འདི་མངོན་སུམ་དུ་ཐུགས་ཉམས་སུ་བསྟར་བའི་བྱིན་རླབས་
ཀྱི་བརྒྱུད་པ་མ་ཉམས་ཤིང་། དམ་ཚིག་ལ་སེལ་མ་ཞུགས་པའི་རིགས་སུ་བྱུང་ཞིང་
མདོ་རྒྱུད་དམ་པའི་མན་ངག་འཛིན་པའི་སྤོང་བ་པ་བློ་བཟང་ཆོས་ཀྱི་རྒྱལ་མཚན་
གྱིས། དགེ་ལྡན་རྣམ་པར་རྒྱལ་བའི་གླིང་དུ་སྦྱར་བའོ།། །།
ཕྱག་ཆེན་བརྒྱུད་པའི་གསོལ་འདེབས་ནི། ན་མོ་མཧཱ་མུ་དཱ་ཡ། ལྷུན་གྲུབ་
སྐུ་གསུམ་གྱི་གཞལ་ཡས་སུ། །དཔལ་དང་པོའི་སངས་རྒྱས་རིགས་ཀུན་གཙོ། །
ཁྱབ་བདག་རྡོ་རྗེ་འཆང་ཆེན་ལ་གསོལ་བ་འདེབས། །རྒྱུད་བདག་འཛིན་འཁྲི་བ་
ཆོད་པ་དང༌། །བྱམས་ སྙིང་ རྗེ་ བྱང་ སེམས་འབྱོངས་པ་དང་། །ལམ་ཟུང་འཇུག་
ཕྱག་ རྒྱ་ ཆེན་ པོ་ ཡི། །མཆོག་ མྱུར་ དུ་ ཐོབ་ པར་ བྱིན་ གྱིས་རློབས། །ཞིང་ རབ་
འབྱམས་ཕྱོགས་བཅུའི་འཇིག་རྟེན་ན། །དུས་གསུམ་གྱི་རྒྱལ་བ་བསྐྱེད་པའི་ཡབ། །
མཁྱེན་རབ་འཕགས་པ་འཇམ་དཔལ་ལ་གསོལ་བ་འདེབས། །རྒྱུད་བདག་འཛིན་
འཁྲི་བ་ཆོད་པ་དང༌། །བྱམས་སྙིང་རྗེ་བྱང་སེམས་འབྱོངས་པ་དང་། །ལམ་ཟུང་
འཇུག་ཕྱག་རྒྱ་ཆེན་པོ་ཡི། །མཆོག་མྱུར་དུ་ཐོབ་པར་བྱིན་གྱིས་རློབས། །ཡུལ་བྱང་
ཕྱོགས་ཁ་བ་ཅན་ལྗོངས་འདིར། །ཐུབ་བསྟན་ལ་ཐུབ་དབང་གཉིས་པའི་རྗེ། །རྗེ་
བཙུན་བློ་བཟང་གྲགས་པ་ལ་གསོལ་བ་འདེབས། །རྒྱུད་བདག་འཛིན་འཁྲི་བ་
ཆོད་ པ་དང་། །བྱམས་ སྙིང་ རྗེ་ བྱང་ སེམས་འབྱོངས་པ་དང་། །ལམ་ཟུང་འཇུག་
ཕྱག་རྒྱ་ཆེན་པོ་ཡི། །མཆོག་མྱུར་དུ་ཐོབ་པར་བྱིན་གྱིས་རློབས། །འཇམ་དབྱངས་
ཀྱི་སྲས་པོ་ཙོང་ཁ་པའི། །སྒྲུབ་རྒྱུད་ཀྱི་བསྟན་པ་འཛིན་པའི་གཙོ། །རྟོགས་ལྡན་
འཇམ་དཔལ་རྒྱ་མཚོ་ལ་གསོལ་བ་འདེབས། །རྒྱུད་བདག་འཛིན་འཁྲི་བ་ཆོད་པ་
དང༌། །བྱམས་ སྙིང་ རྗེ་བྱང་སེམས་འབྱོངས་པ་དང་། །ལམ་ཟུང་འཇུག་ ཕྱག་རྒྱ་
- 55 -



མཁྱེན་བརྩེའི་འོད་སྣང་ལས། པཎ་ཆེན་བློ་བཟང་ཆོས་ཀྱི་རྒྱལ་མཚན་གྱི་གསུང་སྐོར།
ཆེན་པོ་ཡི། །མཆོག་མྱུར་དུ་ཐོབ་པར་བྱིན་གྱིས་རློབས། །སྙན་བརྒྱུད་ཀྱི་གདམས་
པའི་མཛོད་ཕྱེ་ནས། །སྐལ་ལྡན་གྱི་གདུལ་བྱ་སྨིན་མཛད་པའི། །བ་སོ་ཆོས་ཀྱི་
རྒྱལ་མཚན་ལ་ གསོལ་བ་འདེབས། །རྒྱུད་བདག་འཛིན་འཁྲི་བ་ཆོད་པ་དང་། །
བྱམས་སྙིང་རྗེ་བྱང་སེམས་འབྱོངས་པ་དང་། །ལམ་ཟུང་འཇུག་ཕྱག་རྒྱ་ཆེན་པོ་ཡི། །
མཆོག་མྱུར་དུ་ཐོབ་པར་བྱིན་གྱིས་རློབས། །རིམ་གཉིས་ཀྱི་རྣལ་འབྱོར་མཐར་
ཕྱིན་ནས། །འཆི་མེད་ ཀྱི་རིག་འཛིན་སྐུ་བརྙེས་པའི། །གྲུབ་མཆོག་དྷམ་བཛྲ་ལ་
གསོལ་བ་འདེབས། །རྒྱུད་བདག་འཛིན་འཁྲི་བ་ཆོད་པ་དང་། །བྱམས་ སྙིང་ རྗེ་
བྱང་སེམས་འབྱོངས་པ་དང༌། །ལམ་ཟུང་འཇུག་ཕྱག་རྒྱ་ཆེན་པོ་ཡི། །མཆོག་མྱུར་
དུ་ཐོབ་པར་བྱིན་གྱིས་རློབས། །ཆོས་བརྒྱད་ཀྱི་འཆིང་བས་མ་གོས་པར། །ངེས་
དོན་གྱི་བསྟན་པའི་རྒྱལ་མཚན་འཛིན། །བློ་བཟང་དོན་ཡོད་གྲུབ་པ་ལ་གསོལ་བ་
འདེབས། །རྒྱུད་བདག་འཛིན་འཁྲི་བ་ཆོད་པ་དང༌། །བྱམས་ སྙིང་རྗེ་བྱང་སེམས་
འབྱོངས་པ་དང༌། །ལམ་ཟུང་འཇུག་ཕྱག་རྒྱ་ཆེན་པོ་ཡི། །མཆོག་མྱུར་དུ་ཐོབ་པར་
བྱིན་གྱིས་རློབས། །སྐུ་གསུམ་གྱི་ཕོ་བྲང་ཉམས་དགའ་བར། །ངུར་སྨྲིག་གི་གར་
གྱིས་འགྲོ་ཀུན་འདྲེན། །མཁས་གྲུབ་སངས་རྒྱས་ཡེ་ཤེས་ལ་གསོལ་བ་འདེབས། །
རྒྱུད་བདག་འཛིན་འཁྲི་བ་ཆོད་པ་དང་། །བྱམས་སྙིང་རྗེ་བྱང་སེམས་འབྱོངས་པ་
དང༌། །ལམ་ཟུང་འཇུག་ཕྱག་རྒྱ་ཆེན་པོ་ཡི། །མཆོག་མྱུར་དུ་ཐོབ་པར་བྱིན་གྱིས་
རློབས། །རྗེ་གྲུབ་ཐོབ་གོང་མའི་གདན་ས་རུ། །དད་ལྡན་གྱི་གདུལ་བྱའི་དཔལ་དུ་
ཤར། །དྲིན་ཅན་རྩ་བའི་བླ་མ་ལ་གསོལ་བ་འདེབས། །རྒྱུད་བདག་འཛིན་འཁྲི་བ་
ཆོད་ པ་དང༌། །བྱམས་ སྙིང་ རྗེ་བྱང་སེམས་འབྱོངས་པ་དང་། །ལམ་ཟུང་འཇུག་
ཕྱག་རྒྱ་ཆེན་པོ་ཡི། །མཆོག་མྱུར་དུ་ཐོབ་པར་བྱིན་གྱིས་རློབས། །རྗེ་བླ་མ་སངས་
- 56 -



དགེ་ལྡན་བཀའ་བརྒྱུད་རིན་པོ་ཆེའི་ཕྱག་ཆེན་རྩ་བ་རྒྱལ་བའི་གཞུང་ལམ།
རྒྱས་སུ་མཐོང་བ་དང༌། །གནས་འཁོར་བ་ལ་ཞེན་པ་ལོག་པ་དང་། །མ་འགྲོ་ཀུན་
སྒྲོལ་བའི་ཁུར་ཁྱེར་ནས། །ལམ་ཐུན་མོང་དང་ཐུན་མོང་མ་ཡིན་པའི། །དཔལ་
ཟུང་འཇུག་ཕྱག་རྒྱ་ཆེན་པོ་དེ། །དུས་མྱུར་དུ་ཐོབ་པར་བྱིན་གྱིས་རློབས། །ཞེས་
པའང་དགེ་སློང་བློ་བཟང་ཆོས་ཀྱི་རྒྱལ་མཚན་གྱིས་སྨྲས་སོ།། །།
༈ ཨོཾ་ སྭ་ སྟི། ཕན་བདེའི་འབྱུང་གནས་རྒྱལ་ བསྟན་ ཡོངས་འདུའི་ ལྗོན། །
རབ་རྒྱས་འགྲོ་ཀུན་ཐར་མཆོག་འབྲས་བཟང་ལ། །སྤྱོད་ཕྱིར་བཀྲ་ཤིས་ལྷུན་གྲུབ་
ཆོས་གྲྭ་ཆེར། །ཆོས་སྦྱིན་འཛད་མེད་དལ་འགྲོའི་རྒྱུན་འདི་སྤེལ། །སརྦ་ཛ་ག་ཏཾ།
-57-



༄༅། །དགེ་ལྡན་བཀའ་བརྒྱུད་རིན་པོ་ཆེའི་བཀའ་སྲོལ་
ཕྱག་རྒྱ་ཆེན་པོའི་རྩ་བ་རྒྱས་པར་བཤད་པ་
ཡང་གསལ་སྒྲོན་མེ་ཞེས་བྱ་བ་
བཞུགས་སོ། །
ན་མོ་མ་ ཧཱ་ མུ་དཱ་ ཡ། རབ་ འབྱམས་ སངས་ རྒྱས་ ཀུན་ གྱི་ ཡེ་ཤེས་ནི། །
ངུར་སྨྲིག་འཛིན་པའི་གར་གྱིས་རྣམ་རོལ་པ། །བཀའ་དྲིན་གསུམ་ལྡན་རྗེ་བཙུན་
བླ་མ་ཡི། །ཞབས་ཀྱི་པདྨོར་གུས་པས་ཕྱག་བྱས་ཏེ། །དུས་གསུམ་རྒྱལ་བ་རྣམས་
ཀྱི་ཐུགས་ ཀྱི་ བཅུད། །མདོ་ དང༌ རྒྱུད་ སྡེ་ རྒྱ་ མཚོའི་ སྙིང་ པོའི་ དོན། །གྲུབ་ པའི་
དབང་པོ་ ཀུན་ གྱིས་ གཤེགས་ པའི་བཤུལ། །ཕྱག་ཆེན་ཡང་གསལ་སྒྲོན་མེ་བཤད་
པར་བྱ། ། །
འདིར་མཁས་པ་དང་གྲུབ་པའི་སྐྱེས་བུ་དམ་པ་རྣམས་ཀྱི་བཀའ་སྲོལ་ཕྱག་
རྒྱ་ཆེན་པོའི་གདམས་པ་འཆད་པར་བྱེད་པ་ལ་གསུམ། རྩོམ་པ་ལ་འཇུག་པའི་བྱ་
བ༑ བརྩམས་པའི་གདམས་པ་དངོས་བཤད་པ། བརྩམས་པ་ལས་བྱུང་བའི་དགེ་
བ་བསྔོ་བའོ། །དང་པོ་ནི། བདག་ཉིད་དམ་པའི་སྤྱོད་པ་དང་མཐུན་པར་བསྟན་པ་
སོགས་ཀྱི་ཕྱིར་ཡུལ་ཁྱད་པར་ཅན་ལ་ཕྱག་འཚལ་བ་དང༌། རྩོམ་པ་མཐར་ཕྱིན་
པར་བྱ་བའི་ཕྱིར། རྩོམ་པར་དམ་བཅའ་ སྤྱིར་སྟོན་པ་ལ། ན་མོ་མ་ཧཱ་མུ་དྲཱ་ཡ།
ཀུན་ཁྱབ་ཀུན་གྱི་རང་བཞིན་ཕྱག་རྒྱ་ཆེ། །དབྱེར་མེད་བརྗོད་བྲལ་སེམས་ཀྱི་རྡོ་
རྗེའི་དབྱིངས། །རྗེན་པར་སྟོན་མཛད་ཁྱབ་བདག་གྲུབ་པའི་རྗེ། །ཟླ་མེད་བླ་མའི་
བ 58 -



དགེ་ལྡན་བཀའ་བརྒྱུད་རིན་པོ་ཆེའི་བཀའ་སྲོལ་ཕྱག་རྒྱ་ཆེན་པོའི་རྩ་བ་རྒྱས་པར་བཤད་པ་ཡང་གསལ་སྒྲོན་མེ།
ཞབས་ལ་གུས་པས་འདུད། །མདོ་རྒྱུད་མན་ངག་རྒྱ་མཚོའི་བཅུད་བསྡུས་ནས། །
ལེགས་པར་འདོམས་མཛད་དགེ་ལྡན་བཀའ་བརྒྱུད་པ། །གྲུབ་མཆོག་དྷརྨ་བཛྲ་
ཡབ་སྲས་ཀྱི། །བཀའ་སྲོལ་ཕྱག་རྒྱ་ཆེན་པོའི་གདམས་པ་བྲི། །ཞེས་པ་སྟེ། ཤོ་ལོ་
ཀ་གཉིས་པོ་འདིའི་དོན་རྟོགས་དཀའ་བ་མིན་པའི་ཕྱིར་ཞིབ་པར་མ་བྲིས་སོ། ། །
གཉིས་པ་ནི། འདི་ལ་སྦྱོར་དངོས་མཇུག་གསུམ་ལས་ཏེ་བརྩམས་ པའི་
གདམས་པ་དངོས་ བཤད་ པ་ འདི་ ལ་ གསུམ། སྦྱོར་ བ་ དང༌། དངོས་ གཞི་དང༌།
མཇུག་གསུམ་ལས། དང་པོ་ནི། དང་པོ་བསྟན་དང་ཐེག་ཆེན་ལ། །འཇུག་པའི་སྒོ་
དང་གཞུང་ཤིང་ཕྱིར། ཁ་ཙམ་ཚིག་ཙམ་མ་ཡིན་པའི། །སྐྱབས་འགྲོ་སེམས་བསྐྱེད་
ནན་ཏན་བྱ། །སེམས་ཀྱི་ཆོས་ཉིད་མཐོང་བ་ཡང་། །ཚོགས་བསགས་སྒྲིབ་སྦྱངས་
ལ་བལྟོས་པས། །ཡིག་བརྒྱ་འབུམ་ཙམ་ལྟུང་བཤགས་ནི། །བརྒྱ་ཕྱག་གང་མང་སྔོན་
བཏང་ནས། །དུས་གསུམ་སངས་རྒྱས་ཐམས་ཅད་དང༌། །དབྱེར་མེད་རྩ་བའི་བླ་
མ་ལ། །སྙིང་ནས་གསོལ་འདེབས་ཡང་ཡང་བྱ། །ཞེས་པ་སྟེ། སློབ་དཔོན་ཆེན་པོ་
ཤནི་པ། བླ་མ་གསེར་གླིང་པ། ཇོ་བོ་ཆེན་པོ་ལྷ་ཅིག་སོགས་འཕགས་ཡུལ་ གྱི་
མཁས་གྲུབ་མང་པོ་ཕྱི་ནང་གི་ཁྱད་པར་ཡང་སྐྱབས་འགྲོ་རྣམ་དག་གི་སྒོ་ནས་
འབྱེད་ཅིང་། དེ་དང་མཐུན་པར་རྗེ་བཙུན་ས་པཎ་གྱིས། སྐྱབས་འགྲོ་མེད་ན་ཆོས་
པ་མིན། །ཅེས་གསུངས་པ་ལྟར་སྐྱབས་འགྲོ་རྒྱུད་དང་འདྲེས་ངེས་ནན་ཏན་དུ་བྱེད་
དགོས་ཏེ། དམ་པས་ཀྱང་བློ་སྙིང་བྲང་གསུམ་དཀོན་མཆོག་ གསུམ་ལ་གཏོད། །
བྱིན་རླབས་ཤུགས་ལས་འབྱུང་ངོ་དིང་རི་བ། །ཞེས་གསུངས་པའི་ཕྱིར། དེ་བཞིན་
དུ་མགོན་པོ་ཞི་བ་ལྷས། བྱང་ཆུབ་སེམས་བསྐྱེད་གྱུར་ན་སྐད་ཅིག་གིས། །འཁོར་
བའི་བཙོན་རར་བསྡམས་པའི་ཉམ་ཐག་རྣམས། །བདེ་གཤེགས་རྣམས་ཀྱི་སྲས་
• 59 -



མཁྱེན་བརྩེའི་འོད་སྣང་ལས། པཎ་ཆེན་བློ་བཟང་ཆོས་ཀྱི་རྒྱལ་མཚན་གྱི་གསུང་སྐོར།
ཞེས་བརྗོད་བྱ་ཞིང་། །འཇིག་རྟེན་ལྷ་མིར་བཅས་པས་ཕྱག་བྱར་འགྱུར། །ཞེས་དང༌།
ཇོ་བོ་ཆེན་པོས་ཀྱང་། ཐེག་ཆེན་ཆོས་སྒོར་འཇུག་འདོད་པས། །མུན་སེལ་གདུང་
བ་ཞི་བྱེད་པ། །ཉི་ཟླ་ལྟ་བུའི་བྱང་ཆུབ་སེམས། །བསྐལ་བར་འབད་པས་སྐྱེ་ཡང་
རུང་། །ཞེས་ཐེག་པ་ཆེན་པོའི་འཇུག་སྒོ་དང་། དེར་མ་ཟད། རྣམ་སྣང་མངོན་བྱང་
དུ་ཡང་། གསང་བ་པའི་བདག་པོ། ཐམས་ཅད་མཁྱེན་པའི་ཡེ་ཤེས་ནི་སྙིང་རྗེའི་
རྩ་བ་ལས་བྱུང་བ་ཡིན། བྱང་ཆུབ་ཀྱི་སེམས་ཀྱི་རྒྱུ་ལས་བྱུང་བ་ཡིན། ཐབས་ཀྱི་
མཐར་ཕྱིན་པ་ཡིན་ནོ། ། །
ཞེས་གསུངས་པ་ལྟར་ཐེག་ཆེན་གྱི་གཞུང་ཤིང་ཡིན་པས། སྤྱིར་ན་གངས་
རིའི་ཁྲོད་ཀྱི་གྲུབ་མཐའ་སོ་སོའི་འབྱུང་ཁུངས་ཀྱི་དམ་པ་ཐམས་ཅད་ཟབ་ཁྲིད་ཅི་
འཆད་ དམ་ སྒོམ་ པའི་ སྔོན་འགྲོར། སྐྱབས་ འགྲོ་ སེམས་ བསྐྱེད། མཎྜལ། རྡོར་
སེམས། བླ་མའི་རྣལ་འབྱོར་རྣམས་ལ་ཁྲིད་བཞིའི་ཐ་སྙད་མཛད་ནས་ཕྱག་བཞེས་
མི་མཐུན་པ་མེད་ཅིང་། ཁྱད་ པར་ སྔགས་བླ་མེད་ ཀྱི་ གདུལ་ བྱའི་མཆོག་རྣལ་
འབྱོར་གྱི་དབང་ཕྱུག་མིད་ལ་རས་པས་ནི། ཐོག་མར་བྱམས་སྙིང་རྗེ་བྱང་ཆུབ་ཀྱི་
སེམས། ངེས་འབྱུང་ལས་འབྲས། འཆི་བ་མི་རྟག་པ་བསྒོམས་ཤིང་འདོམས་པར་
ཡང་མཛད་དེ། ཇི་སྐད་དུ་ང་མི་ཁོམ་བརྒྱད་ལ་འཇིགས་འཇིགས་ནས། །མི་རྟག་
འཁོར་བའི་ཉེས་དམིགས་བསྒོམས། །ལས་རྒྱུ་འབྲས་ཆོས་ལ་ནན་ཏན་བྱས། །
སྐྱབས་དཀོན་མཆོག་གསུམ་ལ་བློ་ཕུགས་གཏད། །ཐབས་བྱང་ཆུབ་སེམས་ལ་
རྒྱུད་སྦྱངས་པས། །བག་ཆགས་སྒྲིབ་པའི་རྒྱུན་ལམ་བཅད། །སྣང་བ་ཅི་སྣང་སྒྱུ་
མར་ རྟོགས། །ད་ ངན་ སོང་ གསུམ་ ལ་ ཉམ་ ང་ མེད། །ཅེས་ དང་། དགེ་ དང་ མི་
དགེའི་ ལས་རྣམས་ལ། །རྒྱུ་འབྲས་ དག་ པར་ མ་ བསམས་ན། །ངན་ སོང་ སྡུག་
，
- 60 -



དགེ་ལྡན་བཀའ་བརྒྱུད་རིན་པོ་ཆེའི་བཀའ་སྲོལ་ཕྱག་རྒྱ་ཆེན་པོའི་རྩ་བ་རྒྱས་པར་བཤད་པ་ཡང་གསལ་སྒྲོན་མེ།
བསྔལ་མི་བཟོད་པས། །ཕྲ་ཞིང་ཕྲ་བའི་རྣམ་སྨིན་ལ། །བག་ཡོད་དྲན་པས་ཟིན་
ཀྱང་འཚལ། །ཅེས་པ་དང༌། འདོད་ཡོན་ལ་སྐྱོན་དུ་མ་བལྟས་ཤིང་། །ཞེན་པ་ནང་
ནས་མ་ལོག་ན། །འཁོར་བའི་བཙོན་ར་མི་སྒྲོལ་བས། །ཐམས་ཅད་སྒྱུ་མར་ཤེས་
པའི་བློས། །ཀུན་འབྱུང་གཉེན་པོ་བསྟེན་ཡང་འཚལ། །ཅེས་པ་དང༌། འགྲོ་དྲུག་
སེམས་ཅན་ཕ་མ་ལ། །བྱས་པ་དྲིན་དུ་མི་གཟོ་ན། །ཐེག་པ་དམན་པར་གོལ་བའི་
སྐྱོན། །དེ་ཕྱིར་བརྩེ་བ་ཆེན་པོ་ཡིས། །བྱང་ཆུབ་སེམས་ལ་བསླབ་ཀྱང་འཚལ། །
ཅེས་སོགས་ལམ་རིམ་ཇི་ལྟ་བ་བཞིན་དུ་གསུངས་སོ། །
རྗེ་བཙུན་གྱི་རྗེས་འཇུག་གི་གཙོ་བོ་བཀའ་ཕྱག་ཆུ་བོ་གཉིས་འདྲེས་ཀྱི་སྲོལ་
འབྱེད་དྭགས་པོ་རིན་པོ་ཆེས་ཀྱང་། དྭགས་པོ་ཆོས་བཞིར་གྲགས་པར། བློ་ཆོས་
སུ་འགྲོ་བ། ཆོས་ལམ་དུ་ལོངས་པ། ལམ་འཁྲུལ་བ་སེལ་བ། འཁྲུལ་བ་ཡེ་ཤེས་
སུ་ འཆར་བ་བཞི་པོའི་རྒྱས་བཤད་བཀའ་ གདམས་བློ་ སྦྱོང་ བཞིན་ ཡིན་ནོ། །དེ་
བཞིན་དུ་རྡོ་རྗེ་འཛིན་པ་ཆེན་པོ་གྲགས་པ་རྒྱལ་མཚན་གྱིས། ཞེན་པ་བཞི་བྲལ་དུ།
ཚེ་འདི་ལ་ཞེན་ན་ཆོས་པ་མིན། །འཁོར་བ་ལ་ཞེན་ན་ངེས་འབྱུང་མིན། །བདག་
དོན་ལ་ཞེན་ན་བྱང་སེམས་མིན། །འཛིན་པ་བྱུང་ན་ལྟ་བ་མིན། །ཅེས་རྣམ་བཅད་
ལ་ལྡོག་ཕྱོགས་བཞི་དངོས་སུ་བསྟན་ནས་ཡོངས་གཅོད་ལ། །ཚེ་འདི་ལ་ཞེན་པའི་
གཉེན་པོར། དལ་འབྱོར་མི་རྟག་པ་ངན་འགྲོའི་སྡུག་བསྔལ་བསམས་པ་སོགས་
སྐྱེས་བུ་ཆུང་ངུ་དང་། འཁོར་བ་ལ་ཞེན་པའི་གཉེན་པོར། འཁོར་བ་མཐའ་དག་
སྡུག་བསྔལ་གྱི་རང་བཞིན་ཅན་དུ་ཤེས་པར་བྱས་ནས། ལམ་བསླབ་པ་གསུམ་ལ་
སློབ་དགོས་པ་དང༌། རང་གཅིག་པུ་ཞི་བདེ་དོན་གཉེར་གྱི་གཉེན་པོར་བྱམས་སྙིང་
རྗེ་བྱང་ཆུབ་ཀྱི་སེམས་སྒོམ། འཁོར་བའི་རྩ་བ་བདག་འཛིན་གྱི་གཉེན་པོར། གང་
- 61 -



མཁྱེན་བརྩེའི་འོད་སྣང་ལས། པཎ་ཆེན་བློ་བཟང་ཆོས་ཀྱི་རྒྱལ་མཚན་གྱི་གསུང་སྐོར།
ཟག་དང་ཆོས་ཀྱི་བདག་མེད་སྒོམ་དགོས་པར་གསུངས་པ་ཡིན་ནོ། །
དེ་ལྟར་ན་མདོ་རྒྱུད་ཚད་ལྡན་གྱི་བསྟན་བཅོས་རྒྱ་བོད་ཀྱི་མཁས་གྲུབ་
ཐམས་ ཅད་ ཀྱིས་ ལམ་ དེ་ དག་ ལ་ ཡང་ དག་ པར་ བསྔགས་ པས། སྔོན་འགྲོའི་
སྐབས་སུ་བཤད་ཀྱང་སྔོན་འགྲོའོ་སྙམ་དུ་མི་སེམས་པར་དངོས་གཞི་དང་ཟུང་
འབྲེལ་དུ་ཉམས་སུ་བླང་བར་བྱ་ཞིང་། སྤྱིར་སེམས་ཀྱི་ཆོས་ཉིད་མངོན་སུམ་དུ་
མཐོང་བ་ཚོགས་རྒྱ་ཆེན་པོ་གསོག་པ་དང༌། སྡིག་སྒྲིབ་སྦྱོང་བ་ལ་རག་ལས་པས་
ཐུན་མཚམས་ཀུན་ཏུ་བསག་སྦྱང་ལ་འབད། ཁྱད་པར་སྙིང་པོ་རྒྱན་ལས། ཡི་གེ་
བརྒྱ་པ་ཆོ་ག་བཞིན། །ཉི་ཤུ་རྩ་ནི་ རེ་ རེ་བཟླས། །ལྟུང་སོགས་བྱིན་གྱིས་བརླབས་
འགྱུར་བས། །འཕེལ་བ་རུ་ནི་མི་འགྱུར་ཞེས། །གྲུབ་པ་མཆོག་རྣམས་ཀྱིས་བཤད་
པས། ཐུན་མཚམས་སུ་ནི་སྤྱད་པར་བྱ། །འབུམ་ཕྲག་ཏུ་ནི་བཟླས་གྱུར་ན། །རྣམ་
པར་དག་པའི་བདག་ཉིད་འགྱུར། །ཞེས་ཉིན་བཞིན་ཉི་ཤུ་རྩ་ རེ་བཟླས་ན་ལྟུང་
བའི་འཕེལ་ཁ་ཆད་ཅིང་། འབུམ་བཟླས་ན་རྩ་ལྟུང་ཡང་དག་པར་གསུངས་པས་རྡོ་
རྗེ་སེམས་དཔའི་སྒོམ་བཟླས་ལ་བརྩོན་པ་དང༌། གཞན་ཡང་ལྟུང་བཤགས་བརྒྱ་
ཕྱག་དང་བཅས་པ་སོགས་སྟོབས་བཞི་ཚང་བའི་བཤགས་བསྡམ་ལ་ནན་ཏན་སྙིང་
པོར་བྱའོ། །
དེ་ནས་འདི་ཕྱིའི་དགེ་ལེགས་ཐམས་ཅད་ཀྱི་འབྱུང་གནས། རྒྱལ་བ་སྲས་
བཅས་གྲུབ་པའི་དབང་པོ་ཐམས་ཅད་ཀྱི་རྣམ་ཐར་བཀའ་དྲིན་གསུམ་ལྡན་གྱི་རང་
གི་རྩ་བའི་བླ་མ་དེ་ཉིད་དུས་གསུམ་གྱི་སངས་རྒྱས་ཐམས་ཅད་དང་དབྱེར་མེད་
དམ་དཀོན་མཆོག་གསུམ་འདུས་པའི་བདག་ཉིད་དུ་མོས་ནས་བླ་སྒྲུབ་ཅེས་པའམ།
ལམ་ཟབ་བླ་མའི་རྣལ་འབྱོར་བསྒོམས་ཏེ། སྙིང་ཁོང་རུས་པའི་གཏིང་ནས་གསོལ་
- 62-



དགེ་ལྡན་བཀའ་བརྒྱུད་རིན་པོ་ཆེའི་བཀའ་སྲོལ་ཕྱག་རྒྱ་ཆེན་པོའི་རྩ་བ་རྒྱས་པར་བཤད་པ་ཡང་གསལ་སྒྲོན་མེ།
བ་འདེབས་པ་ཡང་ནས་ཡང་དུ་རྒྱུན་མི་ཆད་པར་བྱེད་པ་ནི་གནད་ཀྱི་དོན་པོ་སྟེ།
ཇོ་བོ་ཆེན་པོ་ལ་ཨ་ཏི་ཤ་གདམས་ངག་ཞུ་ཞེས་སྐད་ཆེན་པོས་ཞུས་པ་ན། ཧེ་ཧེ་ཁོ་
བོ་ལ་རྣ་བ་ལྟ་བཟང་པོ་བདོག་སྟེ་གདམས་ངག་བྱ་བ་དད་པ་ཡིན་དད་པ་དད་པ།
ཞེས་གསུངས་ཤིང་། ཆོས་རྗེ་ས་པཎ་གྱིས་ཀྱང་། དེས་ན་དབང་བསྐུར་ཐོབ་པའི་
མིས། །དཀོན་མཆོག་གསུམ་ པོ་ བླ་ མ་ རུ། །འདུས་ པར་ མཐོང་ ནས་ བླ་ མ་ ལ། །
གསོལ་བ་བཏབ་ན་བྱིན་རླབས་འཇུག །ཅེས་གསུངས་ཤིང་། དམ་པས་ཀྱང་། བླ་
མས་བསྐྱལ་ན་གང་འདོད་གནས་སུ་སླེབ། །རྐང་གླར་མོས་གུས་ཕུལ་ཅིག་དིང་རི་
བ༑ ༑ཞེས་པ་དང་། རྗེ་ བཙུན་མིད་ལས་ཀྱང་། སྟོན་པ་ཁྱོད་དབུས་སུ་བཞུད་ཙ་
ན༑ ༑རེས་འགའ་བླ་མའི་སྣང་བ་འཆར། །བླ་མའི་སྣང་བ་ཤར་ཙ་ན། །འབྲལ་
མེད་ སྤྱི་ བོར་ གསོལ་ བ་ ཐོབ། །བརྗེད་ མེད་ སྙིང་ གི་ དཀྱིལ་ དུ་ སྒོམས། །ཞེས་
གསུངས་པའི་ཕྱིར་རོ། །
གཉིས་པ་ནི། དངོས་གཞི་ཕྱག་རྒྱ་ཆེན་པོ་ལ། །བཞེད་ཚུལ་མང་དུ་འདུག་ན་
ཡང་། །མདོ་སྔགས་དབྱེ་བས་གཉིས་སུ་ཡོད། །ཅེས་པ་སྟེ། དངོས་གཞི་ཕྱག་རྒྱ་
ཆེན་པོ་ལ་འཆད་པར་འགྱུར་བ་ལྟར་བཞེད་ཚུལ་མང་སྟེ། རྒྱལ་བ་འབྲི་ཁུང་པ་ནི་
འགྲོ་མགོན་རིན་པོ་ཆེའི་དགོངས་པར་མཛད་ནས་ཐེག་པ་གསུམ་དང་འབྲེལ་བའི་
ཕྱག་ཆེན་སོགས་ཕྱག་རྒྱ་བཞི་ཁའི་རྣམ་བཞག་མཛད་དེ། ཇི་སྐད་དུ། ཟབ་པའི་
ཕྱག་རྒྱ་རྣམ་བཞི་ལས། །བྱང་ཆུབ་རྣམ་གསུམ་ཐོབ་པའི་ཐབས། །ལམ་གྱི་ཕྱག་རྒྱ་
རྣམ་བཞི་སྟེ། །འགྲོ་མགོན་གོང་མས་རབ་གསུངས་པ། །སྡོམ་པ་གསུམ་ལ་མཚོན་
པ་ སྟེ། །ཉན་ ཐོས་ ལུས་ངག་ ཡིད་ གསུམ་ འདི། །མི་འབྲལ་ ལས་ ཀྱི་ ཕྱག་རྒྱ་ ཡིན།།
གང་ཟག་བདག་མེད་རྟོགས་པ་དེ། །ཆོས་ཀྱི་ཕྱག་རྒྱ་ཡིན་ཅེས་གསུངས། །ཉོན་
་
.. ：
༡.
，..，
་
，
，
• 63 -



མཁྱེན་བརྩེའི་འོད་སྣང་ལས། པཎ་ཆེན་བློ་བཟང་ཆོས་ཀྱི་རྒྱལ་མཚན་གྱི་གསུང་སྐོར།
མོངས་བྲལ་བ་དམ་ཚིག་ཡིན། །ཕུང་པོ་ལྷག་མ་མེད་པ་ཡི། །མྱ་ངན་འདས་པ་
ཕྱག་རྒྱ་ཆེ། །བྱང་ཆུབ་སེམས་དཔའི་སྒོ་གསུམ་དེ། །ཕ་རོལ་ཕྱིན་དྲུག་མི་འབྲལ་
བ༑ ༑ལས་ཀྱི་ཕྱག་རྒྱ་དེ་ཉིད་ཡིན། །སྒྱུ་མ་སྤྲོས་པ་དང་བྲལ་བ། །དེ་ནི་ཆོས་ཀྱི་
ཕྱག་རྒྱ་ཡིན། །རང་དོན་དྲི་མས་མ་གོས་པ། །དེ་ནི་དམ་ཚིག་ཕྱག་རྒྱ་ཡིན། །སྟོང་
དང་སྙིང་རྗེ་རོ་མཉམ་པ། །ཕྱག་རྒྱ་ཆེན་པོ་ཉིད་ཡིན་ནོ། །གསང་སྔགས་པ་ཡི་ལམ་
ལྟར་ན། །ཕོ་ཉ་བསྟེན་པ་ལས་རྒྱ་ལ། །རླུང་སེམས་ཁ་སྦྱོར་མི་འབྲལ་བ། །དེ་ནི་ཆོས་
ཀྱི་ཕྱག་རྒྱའོ། །ཉམས་པ་མེད་པ་དམ་ཚིག་ཡིན། །ལྷན་སྐྱེས་ཡེ་ཤེས་མངོན་གྱུར་
པ། །དེ་ནི་ ཕྱག་རྒྱ་ཆེན་པོའོ། །གྲོལ་ ལམ་ གཏུམ་ མོའི་ མན་ངག་དེ། །ལུས་ ཀྱི་
འཁྲུལ་འཁོར་དམིགས་པ་དང༌། །རླུང་གི་ཡན་ལག་ལས་ རྒྱ་ཡིན། །བདེ་བའི་ཡེ་
ཤེས་སྐྱེས་པ་དེ། །ཆོས་ཀྱི་ཕྱག་རྒྱ་ཞེས་བྱའོ། །ཆགས་པ་མེད་པ་དམ་ ཚིག་ སྟེ། །ལྷུན་
གྲུབ་ཕྱག་རྒྱ་ཆེན་པོ་ཡིན། །ཅེས་གསུངས་པ་ལྟར་རོ། །འགོས་ལོ་ཆེན་པོ་གཞོན་ནུ་
དཔལ་ནི། སྟོང་ཉིད་ངེས་པའི་རྣམ་པར་མི་རྟོག་པའི་ཡེ་ཤེས་དེ་ཉིད་ཕྱག་རྒྱ་ཆེན་
པོར་བཞེད་དེ། དེབ་སྔོན་གྱི་ཕྱག་ཆེན་ལོ་རྒྱུས་ཐོག་མར། ད་ནི་སངས་རྒྱས་ཀྱི་
བསྟན་པ་གཞི་སོ་སོ་ཐར་པ་ནས་དཔལ་གསང་བ་འདུས་པའི་བར་གྱི་སྒྲུབ་པ་དང་
ཉམས་ལེན་ཐམས་ཅད་ལ་རྒྱས་འདེབས་པར་བྱེད་པ་ ཕྱག་རྒྱ་ཆེན་པོའི་གཏམ་
བརྗོད་པར་བྱ་སྟེ། ཞེས་བཤད་པས་སོ། །
དེ་ལྟར་བཞེད་ཚུལ་སྣ་ཚོགས་ཀྱང་། མདོར་བསྡུས་ན། མདོ་སྔགས་ཀྱི་དབྱེ་
བས་གཉིས་སོ། །དེ་ལས་འདིར་དང་པོའི་དབང་དུ་བྱས་ཏེ་ཅུང་ཟད་རྒྱས་པར་
འཆད། ཕྱི་མ་ཡི་གེ་ཉུང་བར་སྟོན་པའི་ཕྱིར་ཐོག་མར་བཤད་པ། ཕྱི་མ་རྡོ་རྗེའི་
ལུས་ཉིད་ལ། །གནད་དུ་བསྣུན་སོགས་ཐབས་མཁས་ལས། །བྱུང་བའི་བདེ་ཆེན་
- 64 -



-
-
-
དགེ་ལྡན་བཀའ་བརྒྱུད་རིན་པོ་ཆེའི་བཀའ་སྲོལ་ཕྱག་རྒྱ་ཆེན་པོའི་རྩ་བ་རྒྱས་པར་བཤད་པ་ཡང་གསལ་སྒྲོན་མེ།
འོད་གསལ་ཏེ། །ས་ར་ཧ་དང་ཀླུ་སྒྲུབ་ཞབས། །ནཱ་རོ་མེ་ཏྲིའི་ཕྱག་ཆེན་ཏེ། །གྲུབ་
སྙིང་སྐོར་ནས་བསྟན་པ་ཡི། །བླ་མེད་རྒྱུད་སྡེའི་ཡང་སྙིང་ཡིན། །ཅེས་སྨྲས་སོ། །
དེ་ཡང་ཅིའི་ཕྱིར་ཕྱག་རྒྱ་ཆེན་པོ་ཞེས་བྱ་ཞེ་ན། ཕྱག་ཆེན་ཐིག་ལེ་ལས། ཕྱག་ནི་
སྟོང་པའི་ཡེ་ཤེས་ཏེ། །རྒྱ་ནི་འཁོར་བའི་ཆོས་ལས་གྲོལ། །ཆེན་པོ་ཟུང་དུ་འཇུག་
པ་ སྟེ། །ཕྱག་ རྒྱ་ ཆེན་ པོ་ ཞེས་ བརྗོད་ དོ། །ཞེས་ གསུངས་ པ་ ལྟར་ ཕྱི་ མ་ སྔགས་
ལུགས་ཀྱི་ཕྱག་རྒྱ་ཆེན་པོ་ནི། དབང་བཞི་རྣམ་པར་དག་པ་ཐོབ་ཅིང་དམ་ཚིག་དང་
སྡོམ་པ་ཚུལ་བཞིན་དུ་བསྲུངས། བསྐྱེད་རིམ་ལ་གོམས་པ་བརྟན་པར་བྱས་ཏེ་རྡོ་
རྗེའི་ལུས་ལ་གནད་དུ་བསྣུན་པ་སོགས་ཕྱི་ནང་གི་ཐབས་མཁས་པས་རླུང་དབུ་
མར་ཞུགས་གནས་ཐིམ་གསུམ་བྱས་པ་ལས་བྱུང་བའི་ལྷན་སྐྱེས་ཀྱི་བདེ་བ་ཆེན་
པོའི་ཡེ་ཤེས་ཀྱིས་སྟོང་ཉིད་དོན་སྤྱིའི་ཚུལ་གྱིས་རྟོགས་པའི་དཔེའི་འོད་གསལ་
དང༌། དེ་ལྟ་བུའི་ཡེ་ཤེས་ཀྱིས་སྟོང་ཉིད་མངོན་སུམ་དུ་རྟོགས་པའི་དོན་གྱི་འོད་
གསལ་ཡིན་ཅིང་། འོད་གསལ་དེ་གཉིས་ཀྱི་ངོ་བོར་གྱུར་པའི་སེམས་དེ་ལ་ངེས་
དོན་གྱི་ཨ་ཐུང་དང་། མི་བཤིག་པའི་ཐིག་ལེ་དང༌། མ་བཅོས་པའི་སེམས་དང༌།
ཐ་མལ་གྱི་ཤེས་པ་དང་། གཉུག་མའི་སེམས་ཞེས་སོགས་ཀྱི་མིང་གིས་གསུངས་
སོ། ། །
དཔལ་མགོན་པོ་བདེ་བ་ཆེན་པོའམ། མཚོ་སྐྱེས་རྡོ་རྗེ་དང་གྲུབ་ཆེན་ས་ར་
ཧ་དང༌། ཀླུ་སྒྲུབ་ཞབས་དང༌། རི་ཁྲོད་དབང་ ཕྱུག་ དང༌། ཏེ་ལོ་ནཱ་ རོ་མེ་ཏྲི་པ་
སོགས་འཕགས་ཡུལ་གྱི་གྲུབ་ཆེན་རྣམས་དང་། དེར་མ་ཟད་མར་མིད་སྒམ་པོ་པ་
ཕག་གྲུ་སོགས་བཀའ་བརྒྱུད་གོང་མ་རྣམས་ཀྱི་བཞེད་པ་མཐར་ཐུག་པའི་ཕྱག་
ཆེན་ཀྱང་རླུང་དབུ་མར་ཞུགས་གནས་ཐིམ་གསུམ་བྱས་པ་ལས་བྱུང་བའི་བདེ་ཆེན་
- 65 -



་་
མཁྱེན་བརྩེའི་འོད་སྣང་ལས། པཎ་ཆེན་བློ་བཟང་ཆོས་ཀྱི་རྒྱལ་མཚན་གྱི་གསུང་སྐོར།
གྱི་འོད་གསལ་ཡིན་ལ། དེ་ནི་སྒྲུབ་པ་སྡེ་བདུན་དང་། སྙིང་པོ་སྐོར་གསུམ་ གྱི་
བརྗོད་བྱའི་གཙོ་བོ་རྣལ་འབྱོར་བླ་མེད་ཀྱི་རྒྱུད་སྡེ་རྒྱ་མཚོ་ལྟ་བུའི་ཡང་སྙིང་པོའི་
སྙིང་པོ་ཡིན་ནོ། །
གྲུབ་པ་སྡེ་བདུན་ནི། མགོན་པོ་བདེ་བ་ཆེན་པོས་གསང་བ་གྲུབ་པ་མཛོད།
འདིས་ནི་འདུས་པའི་རྩ་རྒྱུད་ཀྱི་དགོངས་པ་གཙོ་བོར་འགྲེལ་ཏེ། དཔལ་ལྡན་
འདུས་ ལས་ མཆོག་ གཞན་མེད། །འཇིག་ རྟེན་ ཀུན་ གྱི་ རིན་ ཆེན་ གཅིག །ཅེས་
སོགས་འདུས་པའི་ཆེ་བ་བརྗོད་ནས། འདུས་པའི་བསྐྱེད་རིམ་ཡང་ཅུང་ཟད་དང་།
ཁྱད་པར་རྩ་རྒྱུད་ཀྱི་ངེས་དོན་རྫོགས་རིམ་མཐོན་པོའི་སྐབས་ཀྱི་བདེ་སྟོང་དབྱེར་
མེད་ཀྱི་ལམ་རྩལ་དུ་སྟོན་ནས་འཆད། འདི་ནི་གྲུབ་སྙིང་གཞན་རྣམས་ཀྱི་ཕྱི་མོ་ལྟ་
བུར་མཛད་དོ། །དེའི་སློབ་མ་ཡན་ལག་མེད་པའི་རྡོ་རྗེས་ཐབས་ཤེས་གྲུབ་པ་
མཛད། དེའི་སློབ་མ་ཨིནྡྲ་བྷཱུ་ཏིས་ཡེ་ཤེས་གྲུབ་པ། དེའི་ལྕམ་ལཀྵ་ཀ་རས་གཉིས་
མེད་གྲུབ་པ། ཌོམྦྷི་ཧེ་རུ་ཀས་ལྷན་ཅིག་སྐྱེས་གྲུབ། དཱ་རི་ཀ་པས་གསང་བ་ཆེན་
པོའི་དེ་ཁོ་ན་ཉིད་གྲུབ་པ། རྣལ་འབྱོར་མ་ཙི་ཏོས་དངོས་པོ་གསལ་བའི་རྗེས་སུ་
འགྲོ་བའི་དེ་ཁོ་ན་ཉིད་གྲུབ་པ་མཛད་ཅིང་། སྙིང་པོ་སྐོར་གསུམ་ནི། དོ་ཧ་གསུམ་
ཡིན་ལ། བུ་སྟོན་ཐམས་ཅད་མཁྱེན་པ་སོགས་མཁས་པ་འགའ་ཞིག་ནི་དམངས་
དོ་ཧ་རྣམ་དག་དང་། གཞན་གཉིས་ཁ་གཡར་ཡིན་གསུངས་སོ། །དེས་ན་འགའ་
ཞིག་མགོན་པོ་ཀླུ་སྒྲུབ་ཞབས་ཀྱི་རིམ་ལྔ་དང་རྫོགས་རིམ་སྟོན་ཚུལ་ཁྱད་པར་མེད་
པ་མི་འཐད་དེ། དོ་ཧ་ལས། བྲམ་ཟེ་སྐུད་པ་འཁལ་བ་བཞིན། །རྣལ་འབྱོར་ཤེས་
པ་གློད་ལ་ཞོག །འཇུར་བུས་བཅིངས་པའི་སེམས་ཉིད་འདི། །གློད་ན་གྲོལ་བར་
ཐེ་ཚོམ་མེད། །ཅེས་དང་སོ་མ་མ་བཅོས་ལྷུག་པ། །ཞེས་དང་། དེ་ཁོ་ན་ཉིད་བཅུ་
- 66 -



--
--
དགེ་ལྡན་བཀའ་བརྒྱུད་རིན་པོ་ཆེའི་བཀའ་སྲོལ་ཕྱག་རྒྱ་ཆེན་པོའི་རྩ་བ་རྒྱས་པར་བཤད་པ་ཡང་གསལ་སྒྲོན་མེ།
པ་ལས་ཀྱང༌། བླ་མ་དམ་པའི་དཔྱད་པ་མེད། །ཅེས་དང་པོ་ནས་དཔྱད་པ་མི་བྱེད་
པར་ཡིད་བྱེད་བཀག་ནས་བཞག་པས་གྲོལ་བར་འགྱུར་བར་བཤད་པའི་ཕྱིར། རྩེ་
ན༑ འདི་དང་འདི་འདྲ་བའི་གྲུབ་སྙིང་གི་ལུང་རྣམས་ལ་འཁྲུལ་གཞི་འོང་བ་བདེན་
ནའང་། རྗེ་ ཐམས་ ཅད་ མཁྱེན་ པས་ གསལ་སྒྲོན་ སོགས་སུ། དོ་ ཧ་ སོགས་ནས་
གསུངས་ པ་ནི། སྔགས་ལམ་མཐོན་པོའི་ཉམས་ལེན་ཡིན་གསུངས་པ་བཀའ་
གཞན་དུ་མི་འགྱུར་བ་ཡིན་ཏེ། དོ་ཧའི་དོན་དཔེར་ཅུང་ཟད་བཤད་ན། སྙིང་རྗེ་
དང་བྲལ་སྟོང་པ་ཉིད་ཞུགས་པ། །དེས་ནི་ལམ་མཆོག་རྙེད་པ་མ་ཡིན་ནོ། །འོན་ཏེ་
སྙིང་རྗེ་འབའ་ཞིག་བསྒོམས་ན་ཡང་། །འཁོར་བ་འདིར་གནས་ཐར་པ་ཐོབ་མི་
འགྱུར། །གང་ཡང་གཉིས་པོ་སྦྱོར་བར་ནུས་པ་དེ། །འཁོར་བར་མི་གནས་མྱ་ངན་
འདས་མི་གནས། །ཞེས་སྙིང་རྗེ་ལྷན་སྐྱེས་ཀྱི་བདེ་ཆེན་དང༌། སྟོང་པ་ཉིད་ཡུལ་
ཡུལ་ཅན་སྦྱོར་དགོས་པ་དང་། ཡང་དེ་ཉིད་ལས། རྟོག་པར་གྱུར་ན་ཐམས་ཅད་དེ་
ཡིན་ཏེ། །དེ་ལས་ གཞན་ཞིག་སུས་ཀྱང་ཤེས་མི་འགྱུར། །ཀློག་པ་དེ་ཡིན་འཛིན་
དང་སྒོམ་པའང་དེ་ཡིན་ཏེ། །བསྟན་བཅོས་སྙིང་ལ་འཆང་བའང་དེ་ཡིན་ནོ། །དེས་
མི་མཚོན་པའི་ལྟ་བ་ཡོད་མིན་ཏེ། །འོན་ཀྱང་ཅིག་ཏུ་བླ་མའི་ཞལ་ལ་བལྟོས་པ་
ཡིན། །བླ་མས་སྨྲས་པ་གང་གི་སྙིང་ཞུགས་པ། །ལག་པའི་མཐིལ་ན་གནས་པའི་
གཏེར་མཐོང་འདྲ། །གཉུག་མའི་ རང་བཞིན་གྱིས་པས་མ་མཚོན་པར། །འཁྲུལ་
བས་བྱིས་པ་བསླུས་ཞེས་མདའ་བསྣུན་སྨྲ། །ཞེས་རྣལ་འབྱོར་པས་ གཉུག་མའི་
སེམས་མངོན་སུམ་དུ་ཉམས་སུ་མྱོང་ཞིང་རྟོགས་པར་གྱུར་ན། ཆོས་ཐམས་ཅད་
གཉུག་མ་དེ་ཉིད་ཀྱི་རྣམ་འཕྲུལ་ཡིན་ཅིང་། གཉུག་མ་དེའི་རྣམ་འགྱུར་མ་ཡིན་པར་
གང་ཟག་གཞན་སུས་ཀྱང་ཤེས་པར་མི་འགྱུར་ལ། གཉུག་སེམས་མངོན་སུམ་དུ་
• 67 -



མཁྱེན་བརྩེའི་འོད་སྣང་ལས། པཎ་ཆེན་བློ་བཟང་ཆོས་ཀྱི་རྒྱལ་མཚན་གྱི་གསུང་སྐོར།
གྱུར་པ་དེ་ཉིད། ཀློག་པ་དང་། འཛིན་པ་དང་། སྒོམ་པ་རྣམས་ཀྱི་སྙིང་པོ་མངོན་དུ་
གྱུར་པའང་ཡིན་ཏེ། བསྟན་བཅོས་སྙིང་ལ་འཆད་པའི་དགོས་པའི་གཙོ་བོའང་དེ་
ཡིན་ནོ། །སྙིང་པོ་དེས་མཚོན་པར་བྱས་པའི་ལྟ་བ་ལས་ལྷག་པའི་ལྟ་བ་གཞན་
ཡོད་པ་མིན་ཏེ། འོན་ཀྱང་སྙིང་པོ་དེ་བསྒོམས་སྟོབས་ཀྱིས་མངོན་སུམ་དུ་ཉམས་
སུ་མྱོང་བར་འགྱུར་བ་ནི། མཐའ་གཅིག་ཏུ་རྡོ་རྗེ་འཆང་ནས་དམ་པ་བར་མ་ཆད་
པའི་བླ་མ་དམ་པའི་ཞལ་གྱི་གདམས་ངག་ལ་ལྟོས་ པ་ཡིན་ཅིང་། དེ་འདྲ་བའི་
གདམས་པ་དང་ཉམས་མྱོང་ཅན་གྱི་བླ་མས་སྨྲས་པ་གང་གི་སྙིང་ལ་ཞུགས་པའི།
སྙིང་པོ་སྟོང་པ་ཉིད་ལ་རྩེ་གཅིག་ཏུ་བཞག་སྟེ་བསྒོམས་པས་ནི། སྟོང་ཉིད་ཀྱི་དོན་
ལག་པའི་མཐིལ་དུ་གནས་པའི་གཏེར་དང་འདྲ་བར་མངོན་སུམ་དུ་མཐོང་བར་
འགྱུར་རོ། །
གཉུག་མའི་རང་བཞིན་བྱིས་པ་སོ་སོ་སྐྱེ་བོ་རྣམས་ཀྱིས་མངོན་སུམ་དུ་མ་
མཐོང་བར་བདེན་ཞེན་གྱི་འཁྲུལ་བས་བྱིས་པ་བསླུས་ཞེས་མདའ་བསྣུན་ས་ར་ཧ་
སྨྲའོ་ཞེས་པ་དང་། གཞན་ཡང་། གལ་ཏེ་མངོན་དུ་གྱུར་ན་བསམ་གཏན་ཅི། །ཅི་
སྟེ་ལྐོག་ཏུ་གྱུར་ན་མུན་པ་འཇལ། །ལྷན་ཅིག་སྐྱེས་པའི་རང་བཞིན་དེ་ཉིད་ནི། །
དངོས་དང་དངོས་མེད་ པ་ ཡང་མ་ཡིན་ནོ། །ཞེས་རང་བཞིན་ལྷན་སྐྱེས་གཉུག་
སེམས་དེ་བསྒོམས་སྟོབས་ཀྱིས་མངོན་དུ་གྱུར་ན་དཔྱད་སྒོམ་གྱི་བསམ་གཏན་
གྱིས་ཅི་བྱ། འོན་ཏེ་ལྐོག་ཏུ་གྱུར་ན་མ་རིག་པའི་མུན་པ་འཇལ་ལ། སྙིང་པོ་དེ་ནི་
དངོས་ པོ་ བདེན་ པ་ དང་། །དངོས་ མེད་ ཆད་ པའང་ མ་ ཡིན་ནོ། །ཞེས་ པ་ དང་།
ཡང་། བསམ་གཏན་བྲལ་བས་ཅི་ཞིག་བསམ་བྱར་ཡོད། །བརྗོད་དུ་མེད་གང་ཇི་
ལྟར་བཤད་དུ་ཡོད། །སྲིད་པའི་ཕྱག་རྒྱས་འགྲོ་བ་མ་ལུས་བསླུས། །རང་བཞིན་
- 68 -



-
-
-
དགེ་ལྡན་བཀའ་བརྒྱུད་རིན་པོ་ཆེའི་བཀའ་སྲོལ་ཕྱབ། རྒྱ་ཆེན་པོའི་རྩ་བ་རྒྱས་པར་བཤད་པ་ཡང་གསལ་སྒྲོན་མེ།
གཉུག་མ་སུས་ཀྱང་བླངས་པ་མེད། །ཅེས་དང་། གཞན་ཡང་དོ་ཧ་ལས། རྒྱུད་མེད་
སྔགས་མེད་བསམ་བྱ་བསམ་གཏན་མེད། །དེ་ཀུན་རང་ཡིད་འཁྲུལ་བར་བྱེད་པའི་
རྒྱུ། །རང་བཞིན་ དག་ པའི་ སེམས་ ལ་ བསམ་ གཏན་དག་ གིས་ མི་བསླད་ དེ། །
རང་ཉིད་བདེ་ལ་གནས་ཤིང་གདུང་བར་མ་བྱེད་ཅིག །ཟ་ཞིང་འཐུང་ལ་གཉིས་སྤྲོད་
ཀྱིས་དགའ་ཞིང་། །རྟག་ཏུ་ཡང་དང་ཡང་དུ་འཁོར་ལོ་འགེངས། །ཆོས་འདི་ལྟ་
བུས་འཇིག་རྟེན་ཕ་རོལ་འགྲུབ་འགྱུར་ཏེ། །རྨོངས་པའི་འཇིག་རྟེན་མགོ་བོར་རྡོག་
པས་མནན་ནས་སོང༌། །གང་དུ་རླུང་དང་ སེམས་ནི་མི་རྒྱུ་ཞིང་། །ཉི་མ་ཟླ་བ་
འཇུག་པ་མེད་གྱུར་པ། །མི་ཤེས་པ་དག་གནས་དེར་སེམས་ནི་དབུགས་ཕྱུངས་
ཤིག །མདའ་བསྣུན་གྱིས་ནི་མན་ངག་ཐམས་ཅད་བསྟན་ནས་སོང་། །ཞེས་པའི་
དོན་ཅུང་ཟད་བཤད་ན་རང་བཞིན་གཉུག་མ་ལྷན་ཅིག་སྐྱེས་པ་འོད་གསལ་གྱི་
སེམས་ གཞིའི་ཆོས་ སྐུར་ གྲགས་ པ་དེ་ ཡིན་ལ། དེ་ཉིད་བསྒོམས་ སྟོབས་ ཀྱིས་
མངོན་སུམ་དུ་ཉམས་སུ་མྱོང་བའི་ཚེ་རྟོག་དཔྱོད་དང་། སྨྲ་བརྗོད་བྲལ་བས། རྟོག་
དཔྱོད་ཀྱི་བསམ་གཏན་གྱིས་ཅི་ཞིག་བྱ་ཞིང་། བཤད་བྱར་ཡང་ཅི་ཞིག་ཡོད། དེ་
ཉིད་བསྒོམས་སྟོབས་ཀྱིས་མ་ངེས་པས་སྲིད་པའི་ཕྱག་རྒྱས་འགྲོ་བ་མ་ལུས་པ་
བསླུས་སོ། །བསླུས་ཀྱང་དེ་དག་གི་རང་བཞིན་གཉུག་མའི་སེམས་དེ་གཞན་སུས་
ཀྱང་བླངས་པའམ་ཕྲོགས་པ་མེད་དེ། སྤྱིར་ཁམས་གསུམ་གྱི་སེམས་ཅན་ཐམས་
ཅད་དང་། ཁྱད་པར་མངལ་སྐྱེས་ཁམས་དྲུག་ལྡན་པ་རྣམས་འཆི་བའི་ཚེ་སྣང་
མཆེད་ཐོབ་གསུམ་འོད་གསལ་དང་བཅས་པ་འཆར་བའི་ཕྱིར་རོ། །དེ་ལྟར་ཤར་
ཡང་ཐ་མལ་པས་ལམ་དུ་སྒྱུར་བར་མི་ནུས་ལ། དེར་མ་ཟད་འདོད་ཁམས་པ་ཕལ་
ཆེར་དབང་པོ་གཉིས་སྦྱོར་ལ་དགའ་ཞིང་ཡང་དང་ཡང་དུ་དེའི་གཏམ་བརྗོད་ཀྱང་
- 69 -



མཁྱེན་བརྩེའི་འོད་སྣང་ལས། པཎ་ཆེན་བློ་བཟང་ཆོས་ཀྱི་རྒྱལ་མཚན་གྱི་གསུང་སྐོར།
བདེ་བ་ཆེན་པོའི་གནད་ནི་ཤེས་པ་མེད་དེ། དོ་ཧ་ལས། ཁྱིམ་དང་ཁྱིམ་ན་དེ་ཡི་
གཏམ་སྨྲ་ཡང་། །བདེ་ཆེན་གནད་ནི་ཡོངས་སུ་ཤེས་པ་མེད། །ཅེས་གསུངས་པ་
ལྟར་ རོ། །རྣལ་འབྱོར་པས་ནི་བདེ་བ་ཆེན་པོའི་ངོ་བོར་གྱུར་པའི་གཉུག་མའི་
སེམས་དེས་སྟོང་པ་ཉིད་ཡུལ་དུ་བྱས་ཏེ་འཇོག་པ་མ་གཏོགས་གཞན་བཟང་ངན་
གང་གི་ཡང་སྤྲོས་པ་ཅི་ཡང་མི་བྱེད་པ་ཡིན་ནོ། །
དེ་ལྟ་བུའི་ཕྱག་ཆེན་གྱི་རྟོགས་པ་སྐྱེ་བ་ལ་ནི་ཚེ་སྔོན་མའམ་ཚེ་སྟོད་ཡན་ལ་
ལམ་སྔ་མ་སྔ་མ་ལ་སྦྱངས་ནས་རླུང་དབུ་མར་འཇུག་པ་བྱང་བ་ཞིག་ཡིན་ན།
སེམས་ཅི་ ཡང་ མི་རྟོག་པར་འཇོག་པ་ལྟ་ བུ་ དམིགས་ པ་ གང་ རུང་ གཅིག་ལ་
དམིགས་ན་ཡང་། འོད་གསལ་ཕྱག་རྒྱ་ཆེན་པོ་མངོན་སུམ་དུ་བྱེད་པས། གང་ཟག་
འདི་ལ་བཀའ་བརྒྱུད་གོང་མ་རྣམས་ཅིག་ཅར་བའི་ཐ་སྙད་མཛད་དེ། ཀཱ་དཔེ་ལས་
གང་ཟག་སྦྱངས་པའི་འཕྲོ་ཅན་ལ། །ཅིག་ཅར་བ་ནི་བསྟན་པར་བྱ། །ཞེས་འབྱུང་
ཞིང་། རྗེ་ཐམས་ཅད་མཁྱེན་པས་གསལ་སྒྲོན་དུ་ཡང་། རླུང་དབུ་མར་ཞུགས་པ་
བྱང་བ་ཞིག་གིས་དམིགས་པ་ཅི་ལ་གཏད་ཀྱང་རླུང་དབུ་མར་འདུ་བ་ཞིག་སྣང་
ངོ༌། །ཞེས་གསུངས་པ་དང་གནད་གཅིག་གོ །དེ་མ་ཡིན་པའི་གདུལ་བྱས་ལམ་
འདིའི་ཕྱག་ཆེན་མངོན་དུ་བྱེད་པ་ལ་ནི་གཏུམ་མོ་སོགས་ངེས་པར་བསྒོམ་དགོས་
ཏེ། རྗེ་བཙུན་མིད་ལས་ཀྱང་སྔོན་དུ་ནཱ་རོ་མར་པའི་བཀའ་སྲོལ་བཞིན་ནཱ་རོ་ཆོས་
དྲུག་གཙོ་བོར་བསྒོམས་པས་ཕྱག་རྒྱ་ཆེན་པོ་མངོན་དུ་གྱུར་པ་ཡིན་ཏེ། ཕྱག་རྒྱ་
ཆེན་པོ་ལྟ་བའི་རྫོང་། །ནཱ་རོ་ཆོས་དྲུག་སྒོམ་པའི་རྫོང་། །ཐབས་ལམ་ཟབ་མོ་སྤྱོད་
པའི་ རྫོང་། །སྐུ་གསུམ་ལྷུན་གྲུབ་འབྲས་བུའི་རྫོང་། །ཞེས་ གསུངས་ཤིང་། དེའི་
གཏུམ་མོའི་ཨ་ཐུང་ཞེས་བསྔགས་བརྗོད་ཀྱང་ཆེར་མཛད་ལ། དེ་དང་མཐུན་པར་
- 70 -



དགེ་ལྡན་བཀའ་བརྒྱུད་རིན་པོ་ཆེའི་བཀའ་སྲོལ་ཕྱག་རྒྱ་ཆེན་པོའི་རྩ་བ་རྒྱས་པར་བཤད་པ་ཡང་གསལ་སྒྲོན་མེ།
ཆོས་རྗེ་ས་པཎ་གྱིས་ཀྱང་། ནཱ་རོ་ཆོས་དྲུག་ཅེས་བྱའི་ཁྲིད། །མིད་ལ་ཡན་ཆད་དེ་
ལས་མེད། །ཅེས་འབྱུང་བ་ལྟར་རོ། །རྗེ་སྒམ་པོ་པས་ཀྱང་ཐོག་མར་གཏུམ་མོ་
བསྒོམས་པས་གཉུག་སེམས་མངོན་དུ་གྱུར་པ་སོགས་ཤིན་ཏུ་མང་ངོ༌། །
དེ་བཞིན་དུ་འདིར་བསྟན་ཕྱག་རྒྱ་ཆེན་པོ་བསྒོམ་པ་ལ་ནི། དབང་བཞི་རྣམ་
དག་ཐོབ་པ་བསྐྱེད་རྫོགས་དང་ཐུན་མོང་བའི་ལམ་ལ་སྦྱངས་པ་སོགས་ཀྱང་
དགོས་ཏེ། ཀཱ་དཔེ་ལས། གང་ ཟག་ དང་ པོའི་ ལས་ཅན་ལ། །རིམ་ གྱིས་ པ་ནི་
བསྟན་པར་བྱ། །ཞེས་གསུངས་ཤིང༌། གང་ཟག་འདི་ལ་རིམ་གྱིས་པའི་ཐ་སྙད་
ཀྱང་མཛད་དོ། །དེས་ན་ལམ་འདིའི་གྲུབ་ཆེན་ཕལ་ཆེར་བླ་མེད་ཀྱི་རྒྱུད་སྡེ་སོ་སོའི་
དབང་བརྒྱུད་ལའང་བཞུགས་པ་དང༌། ཆོས་རྗེ་ས་པཎ་གྱིས་ཀྱང༌། ནཱ་ རོ་ཏ་པ་
དབང་བསྐུར་དང༌། །རིམ་གཉིས་ཆོས་ཀྱི་གཙོ་བོར་མཛད། །ཅེས་གསུངས་ལ།
རྗེ་བཙུན་གྱིས་ཀྱང་། མི་ང་ཟེར་དེ་ཚོ་ཉན་བྱེད་ན། །བུ་ཁྱོད་ལ་ལྷ་ཆོས་ཀྱི་སྐལ་བ་
ཡོད། །འཇུག་སྒོ་དབང་དང་བྱིན་རླབས་བྱ། །ཟབ་མོ་སྙན་བརྒྱུད་ཀྱི་གདམས་ངག་
བྱིན། །ཞེས་གསུངས་པའི་ཕྱིར་རོ། །ཚུལ་འདི་ལྟར་སྡོམ་གསུམ་རབ་དབྱེ་ལས་
ཀྱང་ངེད་ཀྱི་ཕྱག་རྒྱ་ཆེན་པོ་ནི། །དབང་ལས་བྱུང་བའི་ཡེ་ཤེས་དང༌། །རིམ་པ་
གཉིས་ཀྱི་ཏིང་འཛིན་ལས། །བྱུང་བའི་རང་བྱུང་ཡེ་ཤེས་ཡིན། །ཞེས་མཁས་གྲུབ་
ཚད་ལྡན་ཐམས་ཅད་དགོངས་པ་མི་མཐུན་པ་མེད་པ་ཡིན་ནོ།། །།
༈ ད་ནི་མདོ་ལུགས་ཀྱི་ཕྱག་ཆེན་བྱེ་བྲག་ཏུ་སྟོན་པའི་ཕྱིར་སླར་ཡང་དམ་
བཅའ་བ། སྔོན་མ་རྒྱས་འབྲིང་བསྡུས་གསུམ་གྱི་དངོས་བསྟན་སྟོང་ཉིད་བསྒོམ་
ཚུལ་ཏེ། འདི་ལས་གཞན་པའི་ཐར་པའི་ལམ། །མེད་ཅེས་འཕགས་མཆོག་ཀླུ་
སྒྲུབ་གསུངས། །འདིར་ནི་དེ་ཡི་དགོངས་པ་བཞིན། །ཕྱག་རྒྱ་ཆེན་ པོའི་ ཁྲིད་ ཕོག་
-71-



མཁྱེན་བརྩེའི་འོད་སྣང་ལས། པཎ་ཆེན་བློ་བཟང་ཆོས་ཀྱི་རྒྱལ་མཚན་གྱི་གསུང་སྐོར།
སྟེ། །སེམས་ ཀྱི་ ངོ༌ སྤྱོད་ བྱེད་ པའི་ ཚུལ། །བརྒྱུད་ ལྡན་ བླ་ མའི་ གསུང་ བཞིན་
བརྗོད། །ཅེས་ བྱ་ སྟེ། ཕྱག་རྒྱ་ ཆེན་པོ་བསྒོམ་ ཚུལ་ གཉིས་ ལས། སྔོན་མ་མདོ་
ལུགས་ཀྱི་བསྒོམ་ཚུལ་ནི། ཡུམ་རྒྱས་འབྲིང་བསྡུས་གསུམ་གྱི་དངོས་བསྟན་སྟོང་
ཉིད་རྟོགས་པའི་ཤེས་རབ་བསྒོམ་ཚུལ་ཡིན་ཏེ། འདི་ནི་ཐེག་པ་གསུམ་གའི་ལམ་
གྱི་སྲོག་དམ་པར་རྒྱལ་བའི་ཡུམ་ལས་བསྔགས་ཤིང་། ཚུལ་འདི་མ་ཡིན་པའི་ཐར་
པར་བགྲོད་པའི་ལམ་རིས་མི་མཐུན་པ་གཞན་མེད་ཅེས་འཕགས་མཆོག་ཀླུ་སྒྲུབ་
ཀྱིས། སངས་རྒྱས་རང་སངས་རྒྱས་རྣམས་དང་། །ཉན་ཐོས་རྣམས་ཀྱིས་ངེས་བསྟེན་
པའི། །ཐར་པའི་ལམ་ནི་གཅིག་ཉིད་ཁྱོད། །གཞན་དག་མེད་ཅེས་བྱ་བར་ངེས། །
ཞེས་གསུངས་ཤིང་དེར་མ་ཟད། རྡོ་རྗེ་ཐེག་པ་ལ་ཡང་འདི་ལས་གཞན་པ་དང་
ལྷག་ པའི་ལྟ་བའི་དབྱེ་བ་མེད་དེ། རྗེ་བཙུན་ས་པཎ་གྱིས། ཕ་རོལ་ཕྱིན་དང་
གསང་སྔགས་ལ། །ལྟ་བའི་དབྱེ་བ་བཤད་པ་མེད། །ཕ་རོལ་ཕྱིན་པའི་སྤྲོས་བྲལ་
ལས། །ལྷག་པའི་ལྟ་བ་ཡོད་ན་ནི། །ལྟ་དེ་སྤྲོས་པ་ཅན་དུ་འགྱུར། །སྤྲོས་བྲལ་ཡིན་
ན་ཁྱད་པར་མེད། །ཅེས་གསུངས་པ་ལྟར་རོ། །
དེས་ན་འདིར་ནི་ངེས་དོན་འགྲེལ་པར་རྒྱལ་བས་ལུང་བསྟན་པ་མགོན་པོ་
ཀླུ་སྒྲུབ་ཀྱིས་ཤིང་རྟའི་སྲོལ་ཕྱེ་བ། རྗེས་མཇུག་རྣམས་ཀྱི་ནང་ནས། ཇོ་བོ་ཆེན་
པོས། སྟོང་ཉིད་ གང་ གིས་རྟོགས་ཤེ་ན། །དེ་བཞིན་ གཤེགས་པས་ལུང་བསྟན་
ཅིང་། །ཆོས་ཉིད་བདེན་པ་གཟིགས་པ་ཡི། །ཀླུ་སྒྲུབ་སློབ་མ་ཟླ་གྲགས་ཡིན། །དེ་
ལས་ བརྒྱུད་ པའི་ གདམས་ པ་ལ། །སངས་ རྒྱས་ ཡོད་ ཀྱི་ གཞན་དུ་མིན། །ཞེས་
གསུངས་པ་ལྟར་འཕགས་པའི་དགོངས་པ་ཟླ་བས་བཀྲལ་བ་བཞིན་དུ་ཕྱག་རྒྱ་
ཆེན་པོའི་འཁྲིད་ཕོག་སྟེ། སེམས་ཀྱི་ངོ་སྤྲོད་བྱེད་པའི་ཚུལ་མཁས་གྲུབ་ཀྱི་དམ་པ་



དགེ་ལྡན་བཀའ་བརྒྱུད་རིན་པོ་ཆེའི་བཀའ་སྲོལ་ཕྱག་རྒྱ་ཆེན་པོའི་རྩ་བ་རྒྱས་པར་བཤད་པ་ཡང་གསལ་སྒྲོན་མེ།
བར་མ་ཆད་པའི་བྱིན་རླབས་ཀྱི་བརྒྱུད་པ་དང་ལྡན་པའི་དཔལ་ལྡན་བླ་མ་དམ་
པའི་གསུང་ངག་རིན་པོ་ཆེ་ཇི་ལྟར་བཞིན་བརྗོད་པར་བྱའོ། །འོ་ན་ཅིའི་ཕྱིར་འདིར་
བསྟན་ཕྱག་རྒྱ་ཆེན་པོ་ཞེས་བྱ་ཞེ་ན། ཏིང་ངེ་འཛིན་རྒྱལ་པོ་ལས། ཆོས་རྣམས་
ཀུན་གྱི་རང་བཞིན་ཕྱག་རྒྱ་སྟེ། །ཞེས་གསུངས་པ་ལྟར། ཆོས་ཐམས་ཅད་ཀྱི་རང་
བཞིན་སྟོང་པ་ཉིད་ནི་ཕྱག་རྒྱ་དང་། དེ་རྟོགས་ན་རྒུད་པ་ཐམས་ཅད་ལས་གྲོལ་
བས་ ཆེན་ པོའམ་ མཆོག་ སྟེ། ཆེན་པོ་མཆོག་ དང་ ཚད་མེད་དང་། །ཞེས་སོགས་
གསུངས་པའི་ཕྱིར་རོ། །
ད་ནི་ཐུབ་པའི་བསྟན་པ་ལ་སྡེ་པ་བཅོ་བརྒྱད་བྱུང་ཀྱང་རྣམ་པར་གྲོལ་བའི་
འབྲས་བུ་འགྲུབ་པར་མཚུངས་པ་ལྟར། ཕྱག་ཆེན་གྱི་བཞེད་ཚུལ་གྲུབ་པའི་མཐའ་
གྲངས་མང་ཡང་འབྲས་བུ་ཟུང་འཇུག་ཕྱག་རྒྱ་ཆེན་པོ་ཐོབ་བྱེད་དུ་མཚུངས་པར་
བསྟན་པ་དང་། སྐྱེས་བུ་དམ་པ་རྣམས་ཀྱི་ལུགས་བཟང་མཐའ་དག་པའི་རྣམ་པར་
དབྱེ་བ་ལ་མཁས་པའི་ཕྱིར་བཤད་པ། ལྷན་ཅིག་སྐྱེས་སྦྱོར་གའུ་མ། །ལྔ་ལྡན་རོ་
སྙོམས་ཡི་གེ་བཞི། །ཞི་བྱེད་གཅོད་ཡུལ་རྫོགས་ཆེན་དང་། །དབུ་མའི་ལྟ་ཁྲིད་ལ་
སོགས་པ། །སོ་སོར་མིང་འདོགས་མང་ན་ཡང་། །ངེས་དོན་ལུང་རིགས་ལ་མཁས་
ཤིང་། །ཉམས་མྱོང་ཅན་ གྱི་རྣལ་འབྱོར་པས། །དཔྱད་ན་དགོངས་པ་གཅིག་ཏུ་
འབབ། །ཅེས་པའོ། །དེ་ཡང་རྗེ་སྒམ་པོ་བ་ནི། ཆོས་དྲུག་ལྔ་ལྡན། ལྷན་ཅིག་སྐྱེས་
སྦྱོར་གྱི་སྒོ་ནས་སློབ་མ་སྐྱོང་བར་མཛད་པ་ལས། ལྷན་ཅིག་སྐྱེས་སྦྱོར་རྩ་བ་འདི་
ལ་ཡི་གེ་སོ་སོར་འདྲ་མིན་འགའ་ཞིག་འདུག་ནའང་སེམས་ཉིད་ལྷན་ཅིག་སྐྱེས་པ་
ཆོས་ཀྱི་སྐུ། །རྣམ་རྟོག་ལྷན་ཅིག་སྐྱེས་པ་ཆོས་སྐུའི་རླབས། །སྣང་བ་ལྷན་ཅིག་
སྐྱེས་པ་ཆོས་སྐུའི་འོད། །སྣང་སེམས་དབྱེར་མེད་ལྷན་ཅིག་སྐྱེས་པའོ། །ཞེས་པའི་
-73 -



མཁྱེན་བརྩེའི་འོད་སྣང་ལས། པཎ་ཆེན་བློ་བཟང་ཆོས་ཀྱི་རྒྱལ་མཚན་གྱི་གསུང་སྐོར།
དོན་མོས་གུས་དང་ཞེན་ལོག་གཙོ་བོར་བྱས་པའི་ངོས་ནས་སྔོན་འགྲོ་སྦྱོར་བ་བཞི་
ལྡན། དངོས་ གཞི་ ངོ༌ སྤྱོད་རྣམ་ གཉིས། རྗེས་ ཉམས་མྱོང་སྣང་ ཐོག་ཏུ་ སྐྱོང་བ་
གསུམ་གྱིས་འཆད་པའི་སྔོན་འགྲོ་ནི་སྤྱི་དང་མཚུངས་ཤིང་། དངོས་གཞི་གཉིས་ནི་
ཞི་ལྷག་གཉིས་ལ་ངོ་སྤྱོད་པའོ། །
གའུ་མ་ནི་མཁས་གྲུབ་ཁྱུང་པོའི་བཀའ་སྲོལ་ཏེ། འདི་ནི་སྔོན་འགྲོ་རང་
བབས་རྣམ་གསུམ། དངོས་གཞི་སྐྱོན་བཞི་རང་གྲོལ། འབྲས་བུ་སྐུ་གསུམ་རང་
ཤར་གྱི་སྒོ་ནས་སྟོན་ཅིང་། དངོས་གཞི་ལ་རྐུན་པོའི་ངོ་སྤྱོད་ཅེས་ཀྱང་གསུངས་
སོ། །ཤངས་པ་བཀའ་བརྒྱུད་ཀྱི་གདམས་པའི་གཙོ་བོ་ནི། ནི་གུ་ཆོས་དྲུག་ཡིན་
ལ༑ ཆོས་དྲུག་ནི་གཏུམ་མོ་ལམ་གྱི་རྨང་རྡོ། སྒྱུ་ལུས་ཆགས་སྡང་རང་གྲོལ། རྨི་
ལམ་ཉིང་འཁྲུལ་རང་སངས། འོད་གསལ་མ་རིག་མུན་སེལ། འཕོ་བ་མ་བསྒོམས་
སངས་རྒྱས། བར་དོ་རྒྱལ་བ་ལོངས་སྐུ། ཞེས་པ་ཡིན་ཅིང་། གའུ་མའི་གཙོ་བོ་
ཡང་ཆོས་དྲུག་གི་འོད་གསལ་བསྒོམ་ཚུལ་ཡིན་ནོ། །
ལྔ་ ལྡན་ནི། དྭགས་བརྒྱུད་ལ་འཕྲིན་ལས་ཆེ་ཞིང་། འཇིག་རྟེན་མགོན་
པོས་རྩ་བ་མགུར་དུ་བཞེས་པ་ན། བྱང་ཆུབ་སེམས་ཀྱི་རྟ་ ཕོ་ལ། །གཞན་ཕན་གྱི་
དཀྱུས་ཐོག་མ་བཅད་ན། ཁྲོམ་ལྷ་མི་འོར་ཆེ་མི་འབྱུང་བས། །སེམས་སྔོན་འགྲོ་
འདི་ལ་ནན་ཏན་མཛོད། །རང་ལུས་ལྷ་སྐུའི་རྒྱལ་པོ་ལ། །འགྱུར་མེད་ཀྱི་གཏན་ས་
མ་ཟིན་ན། །མཁའ་འགྲོའི་འཁོར་འབངས་མི་འདུ་བས། །ལུས་ཡི་དམ་ལྷ་ལ་ནན་
ཏན་བསྐྱེད། །བླ་མ་སྐུ་བཞིའི་གངས་རི་ལ། །མོས་གུས་ ཀྱི་ཉི་མ་མ་ཤར་ན། །
བྱིན་ རླབས་ ཀྱི་ ཆུ་ རྒྱུན་ མི་ འབྱུང་བས། །སེམས་མོས་གུས་ འདི་ ལ་ ནན་ ཏན་
མཛོད། །སེམས་ཉིད་ཀྱི་ནམ་མཁའ་ཡངས་པ་ལ། །རྣམ་རྟོག་གི་སྤྲིན་ཚོགས་མ་
-74 -



དགེ་ལྡན་བཀའ་བརྒྱུད་རིན་པོ་ཆེའི་བཀའ་སྲོལ་ཕྱག་རྒྱ་ཆེན་པོའི་རྩ་བ་རྒྱས་པར་བཤད་པ་ཡང་གསལ་སྒྲོན་མེ།
དྭངས་ན། །མཁྱེན་གཉིས་ ཀྱི་ གཟའ་སྐར་མི་བཀྲ་བས། །སེམས་མི་རྟོག་ འདི་ ལ་
ནན་ཏན་མཛོད། །ཚོགས་གཉིས་ཡིད་བཞིན་ནོར་བུ་ལ། །སྨོན་ལམ་གྱིས་བྱི་དོར་
མ་བྱས་ན། །དགོས་འདོད་ཀྱི་འཕྲིན་ལས་མི་འབྱུང་བས། །རྗེས་བསྔོ་བ་འདི་ལ་ནན་
ཏན་མཛོད། །ཅེས་པའོ། ། །
ཆོས་རྗེ་རྒྱ་རས་ནས་བརྒྱུད་པ་རྣམས་ནི། ཁྲིད་ཆེན་བརྒྱད། རོ་སྙོམས་སྐོར་
དྲུག །རི་ཆོས་ཐུགས་ཉམས་སུ་ལེན་ཅིང་འདོམས་པ་ཡིན་ལ། དེ་ཡང་ཁྲིད་ཆེན་
བརྒྱད་ནི། བླ་མ་སྐུ་གསུམ་གྱི་ཁྲིད། བྱམས་སྙིང་རྗེའི་ཁྲིད། རྒྱུ་འབྲས་རྟེན་འབྲེལ་
གྱི་ཁྲིད། ལྔ་ལྡན་བདུད་རྩི་ཐིགས་པའི་ཁྲིད། ལྷན་ཅིག་སྐྱེས་སྦྱོར་གྱི་ཁྲིད། ནཱ་རོའི་
ཆོས་དྲུག་གི་ཁྲིད། ཆོས་བརྒྱད་མགོ་སྙོམས་ཀྱི་ཁྲིད། གསང་སྤྱོད་ལྡོག་སྒོམ་གྱི་
ཁྲིད་རྣམས་སོ། །རོ་སྙོམས་སྐོར་དྲུག་ནི། རྣམ་རྟོག་ལམ་ཁྱེར། ཉོན་མོངས་ལམ་
ཁྱེར། ན་ཚ་ལམ་ཁྱེར། ལྷ་འདྲེ་ལམ་ཁྱེར། སྡུག་བསྔལ་ལམ་ཁྱེར། འཆི་བ་ལམ་
ཁྱེར་ རོ། །རི་ཆོས་ ལ་ ཟབ་ཆོས་རྒྱན་བཞི། སྐོར་ གསུམ་ཞལ་གདམས་ ཀྱི་རྒྱན་
གཉིས་ལས། དང་པོ་ནི། རི་ཆོས་ཡོན་ཏན་ཀུན་འབྱུང་། གསང་བ་དབང་གི་གྲུ་བོ་
ཆེ། རྡོ་ རྗེའི་ལུས་ ཀྱི་སྦས་བཤད། བར་དོའི་ ཁྲིད་ དང་ བཞི་ ཡིན། གཉིས་པ་ནི།
དམར་ཁྲིད་གེགས་སེལ་གྱི་རྒྱན། མགུར་འབུམ་དཀར་ཆག་གི་རྒྱན། སིལ་བུའི་སྡེ་
མཚན་ཕྲན་ཚིགས་ཀྱི་རྒྱན་རྣམས་སོ། །ཡི་གེ་བཞི་པ་ནི། ཡིད་ལ་མི་བྱེད་པའི་སྐད་
དོད། ཨ་མ་ན་སིའི་སྒྲ་ལས་དྲངས་ནས་ ཀྱང་འཆད་ཅིང་། དེའི་དོན་ ཚིག་འབྲུ་
བཞིའི་ སྒོ་ནས་ ཀྱང་ སྟོན་ཏེ། འདི་ལྟར། དང་ པོ་ སེམས་ ཀྱི་ གཞི་ རྩ་ བཅད་ པ།
གཉིས་པ་སེམས་ཀྱི་བཞག་ཐབས་བསྟན་པ། གསུམ་པ་སེམས་ཀྱི་གོལ་ས་བཅད་
པ༑ བཞི་པ་སེམས་ཀྱི་ལམ་ཁྱེར་བསྟན་པའོ། །
- 75 -



-
-
-
-
-
-
མཁྱེན་བརྩེའི་འོད་སྣང་ལས། པཎ་ཆེན་བློ་བཟང་ཆོས་ཀྱི་རྒྱལ་མཚན་གྱི་གསུང་སྐོར།
དམ་པ་སངས་རྒྱས་ཀྱི་དམ་ཆོས་སྡུག་བསྔལ་ཞི་བྱེད་ནི་འདི་ལྟར། དམ་
ཆོས་སྡུག་བསྔལ་ཞི་བྱེད་འདི། །གདོན་གནོད་སྦྱིན་ཕོ་མོ་འདུལ་ཙ་ན། །བརྟུལ་
ཞུགས་འཁྲུལ་འཁོར་འཆའ་བ་ཡིན། །ལུས་ལ་ན་ཚ་བྱུང་ཙ་ན། །དབྱིངས་རིག་
གཅིག་ཏུ་ བསྲེ་ བ་ ཡིན། །རྣམ་ རྟོག་ ཕྲ་མོ་སྐྱེས་ཙ་ན། །ཉོན་མོངས་ལ་འབུར་
འཇོམས་ གཏོང་བ་ ཡིན། །གཅིག་པུར་ ལྐོག་ཏུ་ ཉལ་ཙ་ན། །རིག་པ་རྗེན་པར་
འཇོག་པ་ཡིན། །མང་པོའི་གསེབ་ཏུ་སྡོད་ཙ་ན། །གང་ཤར་ངོ་ལ་བལྟ་བ་ཡིན། །
བྱིང་ན་ཕཊ་ཀྱིས་སེང་བ་ཡི། །འཕྲོ་ན་རྩ་བ་གཅོད་པ་ཡིན། །རྒོད་ན་དབྱིངས་སུ་
འཇོག་པ་ཡིན། །ཤེས་པ་ཡུལ་ཕྱིར་འབྲང་ཙ་ན། །དེ་ཉིད་དོན་ལ་བལྟ་བ་ཡིན། །
དམ་ཆོས་སྡུག་བསྔལ་ཞི་བྱེད་འདི། །ལྟས་ངན་བྱུང་ན་གཡང་དུ་ལེན། །རྣམ་རྟོག་
ཇི་ལྟར་དགྱེས་དགྱེས་མཛོད། །ན་ཚ་བྱུང་ན་བོགས་སུ་འདོན། །འབྱུང་བ་ཇི་ལྟར་
དགྱེས་དགྱེས་མཛོད། །འཆི་བ་བྱུང་ན་ལམ་དུ་སློང་། །འཆི་བདག་ཇི་ལྟར་དགྱེས་
དགྱེས་ མཛོད། །དམ་ ཆོས་ སྡུག་ བསྔལ་ ཞི་ བྱེད་ འདི། །དུས་ གསུམ་ རྒྱལ་ བའི་
དགོངས་པ་ལགས། །ཞེས་དམ་པས་རྗེ་བཙུན་དང་མཇལ་དུས་གསུངས་པ་ལྟར་
རོ། །
གཅོད་ཡུལ་ནི་དམ་པའི་གདམས་པ་མ་ཅིག་གི་ཟབ་ཆོས་ཏེ་ཡོངས་སུ་
གྲགས་པ་ལྟར་དང་། རྫོགས་ཆེན་མན་ངག་ལྟ་བའི་འཕྲེང་བ་སོགས་སློབ་དཔོན་
པདྨའི་ཐུགས་ཀྱི་བཅུད་ཕྱུང་བ་རྣམས་དང་། ཟབ་མོ་དབུ་མའི་ལྟ་ཁྲིད་ཅེས་བྱ་བ་
ལ་སོགས་པ། གདམས་དོན་ལས་སོ་སོར་འདོགས་བྱེད་ཀྱི་མིང་མི་འདྲ་བ་སྣ་
ཚོགས་ པས་ བཏགས་ན་ཡང་། དྲང་ངེས་ཇི་བཞིན་ འབྱེད་ པའི་ ལུང་ རིགས་ལ་
མཁས་པས་ལེགས་པར་དཔྱད་ན། ཕན་ཚུན་ཚ་གྲང་ལྟར་མི་འགལ་བར་དགོངས་
- 76 -



དགེ་ལྡན་བཀའ་བརྒྱུད་རིན་པོ་ཆེའི་བཀའ་སྲོལ་ཕྱག་རྒྱ་ཆེན་པོའི་རྩ་བ་རྒྱས་པར་བཤད་པ་ཡང་གསལ་སྒྲོན་མེ།
པ་གཅིག་ཏུ་འབབ་སྟེ། དྲི་མེད་འོད་ལས། ཇི་ལྟར་ས་ལ་རིན་ཆེན་མིང་། །དབྱེ་བ་
ཐ་དད་ ཐ་དད་ནི། །ཡུལ་ དང༌ ཡུལ་ གྱི་ དབང་ གིས་བརྗོད། །རིན་ཆེན་དབྱེ་བ་
འགར་ཡང་མེད། །ཅེས་གསུངས་པ་ལྟར་རོ། །
འོ་ན་ཕྱག་རྒྱ་ཆེན་པོ་དེ་སྒོམ་པའི་རིམ་པ་ཇི་ལྟར་ཞེ་ན་སྨྲས་པ། དེས་ན་
འདི་ལ་ལྟ་ཐོག་ནས། །བསྒོམ་པ་འཚོལ་དང་སྒོམ་ཐོག་ནས། །ལྟ་བ་འཚོལ་བའི་
ལུགས་གཉིས་ལས། །འདི་ནི་ཕྱི་མའི་ལུགས་བཞིན་ཡིན། །ཅེས་པ་སྟེ། ལུགས་
གཉིས་པོ་ཇི་ལྟར་བྱས་ཀྱང་ཡོད་མོད། འོན་ཀྱང་མགོན་པོ་ཞི་བ་ལྷས། ཞི་གནས་
རབ་ཏུ་ལྡན་པའི་ལྷག་མཐོང་གིས། །ཉོན་མོངས་རྣམ་པར་འཇོམས་པར་ཤེས་བྱས་
ནས། །ཐོག་མར་ཞི་གནས་བཙལ་བྱ། །ཞེས་དང་། དཀོན་བརྩེགས་ལས་ ཀྱང་།
ཚུལ་ཁྲིམས་ལ་ནི་གནས་ནས་ཏིང་ངེ་འཛིན་ཐོབ་སྟེ། ཏིང་ངེ་འཛིན་ཐོབ་ནས་ཀྱང་
ཤེས་རབ་སྒོམ་པར་བྱེད། ཅེས་བཀའ་བསྩལ་པ་ལྟར་སྒོམ་ཐོག་ནས་ལྟ་བ་འཚོལ་
བའི་ལུགས་སོ། ། །
དེ་ལྟར་ཡིན་ན་ཐོག་མར་ཞི་གནས་སྒོམ་ཚུལ་གང་ཞེ་ན། འདི་ལ་སྦྱོར་བ་
དང་། དངོས་གཞི་ གཉིས་ ལས། དང༌པོ་ནི། རྗེ་བཙུན་བྱམས་ པས། བློ་ལྡན་གང་དུ་
བསྒྲུབ་པའི་ཡུལ། །ལེགས་པར་རྙེད་དང་གནས་བཟང་དང༌། །ས་བཟང་བ་དང་
གྲོགས་བཟང་དང༌། །རྣལ་འབྱོར་བདེ་བའི་ཡོ་བྱད་ལྡན། །ཞེས་ གསུངས་ པའི་
གནས་སུ་ཚུལ་ཁྲིམས་རྣམ་པར་དག་པ་ལ་གནས་བཅས་ཤིང་། འདོད་ཆུང་ཆོག་
ཤེས་དང་ལྡན་པས། ཞི་གནས་ཀྱི་ཡན་ལག་གམ་ཚོགས་བསྟེན་པ་སོགས་དང་།
སྦྱོར་ བའི་ཆོས་དྲུག་རྣམས་ངེས་ པར་ བསྒྲུབ་དགོས་སོ་ཞེས་བཤད་པ། བསམ་
གཏན་བདེ་བའི་སྟེགས་བུ་ལ། །ལུས་གནད་བདུན་དང་ལྡན་བྱས་ནས། །རླུང་རོ་
- 77-



-
--
-
མཁྱེན་བརྩེའི་འོད་སྣང་ལས། པཎ་ཆེན་བློ་བཟང་ཆོས་ཀྱི་རྒྱལ་མཚན་གྱི་གསུང་སྐོར།
དགུ་ཕྲུགས་དག་ཏུ་བསལ། །རིག་པ་དྭངས་སྙིགས་ལེགས་པར་ཕྱེད། །རྣམ་དག་
དགེ་བའི་སེམས་ ལྡན་ པས། །སྐྱབས་འགྲོ་སེམས་བསྐྱེད་སྔོན་དུ་བཏང་། །ཟབ་
ལམ་བླ་མའི་རྣལ་འབྱོར་བསྒོམ། །ཤུགས་དྲག་གསོལ་འདེབས་བརྒྱ་རྩ་སོགས། །
བྱས་ནས་བླ་མ་རང་ལ་བསྟིམ། །ཞེས་པ་སྟེ་རྣམ་དག་དགེ་སེམས་ནི་བྱང་ཆུབ་ཀྱི་
སེམས་དང་། ཟབ་ལམ་བླ་མའི་རྣལ་འབྱོར་ནི་ལམ་གྱི་ཆ་ཡོངས་སུ་རྫོགས་པའི་བླ་
མའི་རྣལ་འབྱོར་ཏེ་ཟུར་དུ་བཀོད་པ་ལྟ་བུ་ཡིན་ལ་གཞན་ནི་གོ་བར་ཟད་དོ། ། །
དེ་ལྟར་སྦྱོར་བའི་རིམ་པ་སྔོན་དུ་བཏང་ནས། སེམས་གནས་བསྒྲུབ་པའི་
ཐབས་བཤད་པ། །སྣང་བ་བན་བུན་དང་དེ་ལ། །རེ་དོགས་ལ་སོགས་རྣམ་རྟོག་
གིས། །བཅས་བཅོས་གང་ཡང་མི་བྱེད་པ། །གཡོ་མེད་ཅུང་ཟད་མཉམ་པར་ཞོག།
བརྒྱལ་དང་གཉིད་ལོག་ལྟ་བུ་ཡི། །ཡིད་བྱེད་བཀག་པ་མ་ཡིན་པ། །མ་ཡེངས་
དྲན་ པའི་ རྒྱང་སོ་ ཚུགས། །འགྱུ་བ་རིག་པའི་ཤེས་བཞིན་བསྡོགས། །རིག་ཅིང་
གསལ་བའི་ངོ་བོ་ལ། །ཧྲིམ་གྱིས་བསྒྲིམས་ལ་གཅེར་གྱིས་ལྟོས། །རྣམ་རྟོག་གང་
དང་གང་སྐྱེས་པ། །དེ་དང་དེ་ཉིད་ངོས་ཟིན་བྱ། །ཡང་ན་རལ་སྐོར་མཁན་བཞིན་
དུ། །རྣམ་རྟོག་ཅི་སྐྱེས་རྦད་རྦད་གཅོད། །བཅད་མཐར་གནས་པ་དེ་ཡི་ཚེ། །དྲན་
པ་མ་ཤོར་ ལྷོད་ཀྱིས་གློད། །ཧྲིམ་གྱིས་བསྒྲིམས་ལ་ལྷོད་ཀྱིས་གློད། །སེམས་ཀྱི་
འཇོག་ས་དེ་ན་གདའ། །ཞེས་དང་ གཞན་ཡང་ཇི་སྐད་དུ། འཇུར་བུས་བཅིངས་
པའི་སེམས་ཉིད་ནི། །གློད་ན་གྲོལ་བར་ཐེ་ཚོམ་མེད། །ཅེས་གསུངས་པ་ལྟར་མ་
ཡེངས་ གློད། །རྣམ་ རྟོག་ གང་ སྐྱེས་ ངོ༌ བོ་ ལ། །བལྟས་ ཚེ་ རང་ ཡལ་ སྟོང་ སང་
འཆར། །དེ་བཞིན་གནས་ཚེའང་བརྟགས་པ་ན། །མ་བསྒྲིབས་ སྟོང་གསལ་ཧྲིག་
གེ་བ། །མཐོང་བ་ གནས་ འགྱུ་འདྲེས་པ་ཞེས། །གྲགས་ཤིང་རྣམ་རྟོག་ཅི་སྐྱེས་
- 78 -



-
དགེ་ལྡན་བཀའ་བརྒྱུད་རིན་པོ་ཆེའི་བཀའ་སྲོལ་ཕྱག་རྒྱ་ཆེན་པོའི་རྩ་བ་རྒྱས་པར་བཤད་པ་ཡང་གསལ་སྒྲོན་མེ།
ཀྱང་། །མི་འགོག་འགྱུ་བ་ངོས་ཟིན་པར། །བྱས་ཏེ་དེ་ཡི་ངོ་བོ་ལ། །འཇོག་པ་རྫིངས་
ཀྱི་བྱ་བཙོན་ནི། །འཕུར་བའི་དཔེ་དང་མཚུངས་པ་ཡིན། །ཇི་ལྟར་གཟིངས་ནས་
འཕུར་བའི་བྱ་རོག་ནི། །ཕྱོགས་རྣམས་བསྐོར་ནས་སླར་ཡང་དེར་འབབ་བཞིན། །
ཞེས་པ་ཇི་བཞིན་བསྐྱངས་པ་ལས། །ཞེས་སོ། །
དེ་ཡང་འདིར་བསྒྲུབ་པར་བྱ་བའི་ཏིང་ངེ་འཛིན་གྱི་ངོ་བོ་ནི་གསལ་བའི་
ངར་དང་ལྡན་པ་དང་། རྩེ་གཅིག་པའི་མི་རྟོག་པ་ཡན་ལག་གཉིས་དང་ལྡན་པའི་
ཏིང་ངེ་འཛིན་ཡིན་ནོ། །དེ་ལྟ་བུའི་ཞི་གནས་མཚན་ཉིད་པ་ནི། མཉམ་པར་མ་
བཞག་པའི་ས་པ་འདོད་སེམས་རྩེ་གཅིག་པའི་ཏིང་ངེ་འཛིན་ལས་བྱུང་བ་ཡིན་ལ།
དེ་ནི་མགོན་པོ་བྱམས་པས། ཉེས་པ་ལྔ་སྤོང་འདུ་བྱེད་བརྒྱད། །བསྟེན་པའི་རྒྱུ་
ལས་བྱུང་བའོ། །ཞེས་ཉེས་པ་ལྔ་སྤོང་བའི་གཉེན་པོ་འདུ་བྱེད་བརྒྱད་བསྟེན་པ་
ལས་བྱུང་བའི་སེམས་གནས་པ་དགུས་འགྲུབ་པར་གསུངས་ལ། སེམས་དགུ་པོ་
དེ་ཡང་འཕགས་པ་ཐོགས་མེད་ཀྱིས་ས་སྡེར་སྟོབས་དྲུག་གིས་འགྲུབ་ཅིང་། ཡིད་
བྱེད་བཞི་དང་ལྡན་པར་གསུངས་སོ། །
འོ་ན་དམིགས་རྟེན་ཅི་འདྲ་ཞིག་ལ་དམིགས་ནས་ཏིང་ངེ་འཛིན་བསྒོམ་ཞེ་
ན༑ སྤྱིར་བཅོམ་ལྡན་འདས་ཀྱིས་ཏིང་ངེ་འཛིན་སྐྱོན་མེད་བསྒྲུབ་པའི་དམིགས་
རྟེན་ལ། ཁྱབ་པའི་དམིགས་པ། དཔྱད་པ་རྣམ་སྦྱོང་གི་དམིགས་པ། མཁས་པའི་
དམིགས་པ། ཉོན་མོངས་རྣམ་སྦྱོང་གི་དམིགས་པ་སོགས་མཐའ་ཡས་པ་གསུངས་
ཀྱང་། གདམས་པ་འདིའི་བླ་མ་གོང་མ་ཕལ་ཆེར་སེམས་ལ་དམིགས་ནས་ངོ་སྤྲོད་
པར་བཞེད་པ་ལྟར་འདིར་ཡང་ཚུལ་དེ་ཉིད་དོ། །དེ་ཡང་བླ་མ་ལ་མིག་ནས་མཆི་མ་
འཁྲུག་ཅིང་ལུས་ཀྱི་བ་སྤུ་གཡོ་བ་དང༌། ཡིད་མོས་གུས་དྲག་པོས་སྙིང་ཁོང་རུས་
- 79 -



མཁྱེན་བརྩེའི་འོད་སྣང་ལས། པཎ་ཆེན་བློ་བཟང་ཆོས་ཀྱི་རྒྱལ་མཚན་གྱི་གསུང་སྐོར།
པའི་གཏིང་ནས་གདུང་ཤུགས་དྲག་པོས་གསོལ་བ་རྒྱུན་རིང་དུ་བཏབ་པའི་མཐར་
བླ་མ་རང་ལ་ཐིམ་པས་བྱིན་གྱིས་བརླབས་པར་བསམ་ཞིང་སྣང་བ་བན་བུན་དུ་
གྱུར་པའི་ངང་དེ་ལ་གནས་སྐབས་དང་མཐར་ཐུག་གི་དོན་འདི་འདྲ་ཞིག་གྲུབ་ན་
སྙམ་པའི་རེ་བ་དང༌། འཕྲལ་ཕུགས་སུ་མི་འདོད་པ་འདི་ལྟ་བུ་མི་ཡོང་ངམ་སྙམ་དུ་
དོགས་པ་ལ་སོགས་པའི་རྣམ་རྟོག་གིས་བཅས་བཅོས་གང་ཡང་མི་བྱེད་པ། སྔར་
འདས་ཀྱི་རྗེས་མི་གཅོད། མ་འོངས་པའི་སྡུན་མི་བསུ་བར། ད་ལྟ་ འགྱུ་བ་གང་
ཡང་མེད་པ་དེའི་ངང་དུ་ཅུང་ཟད་མཉམ་པར་ཞོག་གོ །
དེ་ལྟར་འཇོག་པའི་ཚེ་བརྒྱལ་བ་དང་། གཉིད་ལོག་པ་ལྟ་བུ་ཡི་ཡིད་ལ་
བྱེད་པ་ཐམས་ཅད་བཀག་པ་མ་ཡིན་པ། སེམས་གཡོ་མེད་དུ་གནས་པ་དེ་ཉིད་མ་
ཡེངས་པ་སྟེ་ཅུང་ཟད་ཀྱང་བརྗེད་པ་མེད་པའི་དྲན་པའི་རྒྱང་སོ་ཚུགས་པར་བྱེད།
དེ་ལྟར་དམིགས་པ་དྲན་པའི་ཐག་པས་བཅིངས་ཀྱང་། དྲན་པ་ཉམས་ན་སེམས་
འགྱུ་བའི་རྣམ་རྟོག་འཕྲོ་ཉེན་ཆེ་བས། དྲན་པའི་ཤུགས་ཞན་དུ་སོང་ནས་སེམས་
གཞན་དུ་འགྱུ་བའམ་མི་འགྱུ་བ་རིག་པའི་ཤེས་བཞིན་བྱ་ར་བ་ལྟ་བུ་བསྡོགས་ནས་
འཇོག་ དགོས་ཏེ། དབུ་ མ་ སྙིང་ པོ་ ལས། སེམས་ ཀྱི་ གླང་ཆེན་ལོག་ འགྲོ་བ། །
དམིགས་ པའི་ ཀ་ བ་ བརྟན་ པོ་ ལ། །དྲན་པའི་ཐག་པས་ངེས་བཅིངས་ཏེ། །ཤེས་
བཞིན་ལྕགས་ཀྱུས་ རིམ་དབང་བྱ། །ཞེས་འབྱུང་བ་ལྟར་རོ། །མདོར་ན་ཏིང་ངེ་
འཛིན་སྐྱོན་མེད་བསྒྲུབ་པ་དྲན་ཤེས་ཀྱི་སྐྱོང་ཚུལ་ལས་མ་འདས་ཤིང་། དེ་ཡང་
དྲན་པ་གཙོ་བོ་ཡིན་ཏེ། དེ་བྱུང་ན་ཤེས་བཞིན་དྲན་པའི་འབྲས་བུར་གསུངས་པས་
ཞར་ ལ་ འོང་ ངོ༌། །དེའི་ ཚེ་ རྣམ་ རྟོག་ གཞན་ འགགས་ ནས། སེམས་ རིག་ ཅིང་
གསལ་བ་ངེས་བྱུང་ན་དེ་ཁའི་ངོ་བོ་ལ། དྲན་པ་ཧྲིམ་གྱིས་བསྒྲིམས་ལ་རྩེ་གཅིག་ཏུ་
- 80 -



དགེ་ལྡན་བཀའ་བརྒྱུད་རིན་པོ་ཆེའི་བཀའ་སྲོལ་ཕྱག་རྒྱ་ཆེན་པོའི་རྩ་བ་རྒྱས་པར་བཤད་པ་ཡང་གསལ་སྒྲོན་མེ།
གཅེར་གྱིས་ལྟོས་ཤིག་དེ་ལྟར་བལྟས་ནས་འགྱུ་བའམ་རྣམ་རྟོག་གང་དང་གང་
སྐྱེས་པ། དེ་དང་དེ་ཉིད་ངོས་ཟིན་པར་བྱ་སྟེ། དེ་ལྟར་བྱེད་པ་ནི་ཤེས་བཞིན་ལ་
རག་ལས་སོ། །
ཡང་ན་ནི་འདུལ་བ་ལུང་ལས། མདའ་མཁན་ དང༌ རལ་བསྐོར་མཁན་
འཐབ་ཚུལ་གསུངས་པ་ལྟར། དྲན་ཤེས་སྟོབས་སྐྱེད་ནས་ཐོག་བརྫིས་སུ་རྣམ་རྟོག་
ཅི་སྐྱེས་པ་དེ་འཕྲལ་དུ་རྦད་རྦད་བཅད་དེ་འཕྲོ་མཐུད་མི་འཇུག་པའོ། །རྣམ་རྟོག་
གི་འཕྲོ་བཅད་པའི་མཐར་འགྱུ་བ་མེད་པར་གནས་པ་དེའི་ཚེ་དྲན་ཤེས་མ་ཤོར་བ་
ཁོང་གྲིམ་ལ་འཕྲལ་དུ་ལྷོད་ཆགས་པ་ཞིག་བྱས་ལ་མཉམ་བཞག་གི་ངང་དུ་གློད་
དགོས་ ཏེ། མ་ ཅིག་ གིས། ཧྲིམ་ གྱིས་ བསྒྲིམས་ ལ་ ལྷོད་ ཀྱིས་ གློད། །སེམས་ ཀྱི་
འཇོག་ས་དེ་ན་གདའ། །ཞེས་དང་། གཞན་ཡང་ ཇི་སྐད་དུ། བྲམ་ཟེ་ཆེན་པོས་
ཀྱང་། འཇུར་བུས་བཅིངས་པའི་སེམས་ཉིད་ནི། །གློད་ན་གྲོལ་བར་ཐེ་ཚོམ་མེད། །
ཅེས་གསུངས་པ་ལྟར་ཁོང་གྲིམ་ལ་ལྷོད་ཆགས་པ་ཞིག་བྱས་ཏེ། འདི་ཙམ་ལས་
བསྒྲིམས་དྲགས་ན་རྒོད་པ་སྐྱེ་བ་འདུག་སྙམ་པ་ལས་ཅུང་ཟད་གློད། འདི་ཙམ་ལས་
གློད་དྲགས་ན་བྱིང་བ་སྐྱེ་བ་འདུག་སྙམ་པ་ལས་ཅུང་ཟད་བསྒྲིམས་ན་རན་པར་
འགྱུར་བས། དེ་གཉིས་ཀྱི་མཚམས་སུ་རྣམ་རྟོག་གི་འགྱུ་བ་ལས་ སེམས་ བླན།
གནས་ཆ་བྱུང་རེས་ཀྱི་བྱིང་ཟོན་བྱས་ནས་འཇོག་དགོས་ཏེ། སློབ་དཔོན་ཙནྡྲ་གོ་
མིས། བརྩོན་པ་བསྟན་ན་རྒོད་པ་འབྱུང་འགྱུར་ཞིང་། །དེ་སྤངས་ན་ནི་ཞུམ་པ་སྐྱེ་
བར་འགྱུར། །འདི་ཡི་རིགས་པར་མཉམ་འཇུག་རྙེད་དཀའ་ན། །བདག་གི་སེམས་
དཀྲུགས་པས་ནི་ཅི་ཞིག་བགྱི། །ཞེས་འབྱུང་བ་བཞིན་ནོ། །དེ་དག་གི་དུས་སུ་རྣམ་
རྟོག་ལ་ཐོག་བརྫིས་བྱས་པ་དང༌། རྣམ་རྟོག་གང་དང་གང་སྐྱེས་པ་དེའི་ངོ་བོ་ལ་
- 81 -



མཁྱེན་བརྩེའི་འོད་སྣང་ལས། པཎ་ཆེན་བློ་བཟང་ཆོས་ཀྱི་རྒྱལ་མཚན་གྱི་གསུང་སྐོར། །
བལྟས་པ་དེ་དང་དེའི་ཚེ་རྣམ་རྟོག་དེ་དག་རང་ཡལ་དུ་སོང་བའི་སྟོང་སང་འཆར་
ལ༑ དེ་བཞི་དུ་སེམས་གཡོ་མེད་དུ་གནས་པའི་ཚེའང་བརྟགས་པ་ན་མ་བསྒྲིབས་
སྟོང་སང་ གསལ་ཧྲིག་གེ་བ། སྔ་ཕྱི་གཉིས་ ཁྱད་པར་མེད་པར་མཐོང་བ་དེ་ལ་
གནས་འགྱུ་འདྲེས་པ་ཡིན་ཅེས་སྒོམ་ཆེན་པ་རྣམས་ལ་གྲགས་ཤིང་ཐ་སྙད་མཛད་
དོ། །ཡང་ན་སེམས་གནས་པ་སྐྱོང་ཐབས་འདི་ལྟར་བྱ་སྟེ། རྣམ་རྟོག་ཅི་འདྲ་ཞིག་
སྐྱེས་ཀྱང་། མི་འགོག་པར་གང་དུ་འགྱུ་གང་ལ་འགྱུ་ངོས་ཟིན་པར་བྱས་ཏེ་རྣམ་
རྟོག་དེའི་ ངོ་ བོ་ ལ་ བལྟ་ ཞིང་ འཇོག་ ལ། དེ་ ལྟར་ བཞག་ པས་ མཐར་ འགྱུ་ བ་
འགགས་ནས་གནས་པ་ནི་རྒྱ་མཚོ་ཆེན་པོར་རྫིངས་ནང་དུ་ཡུན་རིང་པོར་བཟུང་
བའི་བྱ་བཙོན་ནི། རྒྱ་མཚོའི་ནང་དུ་འཕུར་བའི་དཔེ་དང་མཚུངས་པ་ཡིན་པའི་
ཕྱིར་ཏེ། དོ་ཧ་ལས། ཇི་ལྟར་གཟིངས་ནས་འཕུར་བའི་བྱ་རོག་ནི། །ཕྱོགས་རྣམས་
བསྐོར་ནས་སླར་ཡང་དེར་འབབ་བཞིན། །ཞེས་གསུངས་པ་ཇི་བཞིན་བསྐྱང་བར་
བྱ་སྟེ། ཡང་དགོན་པས། བློ་རྣམ་རྟོག་ལ་སྐྱོན་དུ་མི་ལྟ་ཞིང་། །མི་རྟོག་པ་ཆེད་དུ་
མི་བསྒོམས་པར། །སེམས་རང་ལུགས་སུ་ཞོག་ལ་རྒྱང་སོ་ཚུགས་དང༌། །སྒོམ་ཞི་
གནས་ཀྱི་སྟེང་དུ་ཕེབས་པ་ཅིག་འོང་གི །ཞེས་འབྱུང་བ་ལྟར་རོ། །
གཞན་ཡང་དེང་སང་གི་གདུལ་བྱ་རྣམས་ཀྱིས་སེམས་ཀྱི་བཞག་ཐབས་
དྲུག་གི་སྒོ་ནས་བསྐྱངས་ན་གདམས་པའི་རྒྱལ་པོར་འགྱུར་རོ། །ཇི་ལྟར་ཞེ་ན།
སྤྲིན་དང་བྲལ་བའི་ཉི་བཞིན་བཞག །ཁྱུང་ཆེན་མཁའ་ལ་ལྡིང་བཞིན་བཞག །རྒྱ་
མཚོ་ ཆེན་ པོའི་ གཟིངས་ བཞིན་ བཞག །བུ་ ཆུང་ ལྷ་ ཁང་ བལྟ་ བཞིན་ བཞག །
མཁའ་ལ་བྱ་འཕུར་རྗེས་བཞིན་བཞག །རས་བལ་བརྡལ་བ་བཞིན་དུ་བཞག །
སེམས་ཀྱི་བཞག་ཐབས་འདི་དག་གིས། །རྣལ་འབྱོར་དོན་དང་ལྡན་པར་འགྱུར།།
- 82 -



དགེ་ལྡན་བཀའ་བརྒྱུད་རིན་པོ་ཆེའི་བཀའ་སྲོལ་ཕྱག་རྒྱ་ཆེན་པོའི་རྩ་བ་རྒྱས་པར་བཤད་པ་ཡང་གསལ་སྒྲོན་མེ།
ཞེས་པ་སྟེ། དང་པོ་ནི། དཔེར་ན་སྤྲིན་དང་བྲལ་བའི་ཉི་མ་དེ་མཆོག་ཏུ་གསལ་
ཞིང་དྭངས་པར་གནས་པ་ལྟར་སེམས་ཀྱི་རང་བཞིན་འོད་གསལ་བ་དེ་ལ་མཚན་
འཛིན་གྱི་རྣམ་རྟོག་དང་བྱིངས་རྒོད་སོགས་ཀྱིས་མ་བསྒྲིབས་པར་འགོག་པའོ། །
གཉིས་པ་ནི། དཔེར་ན། མཁའ་ལྡིང་ནི་ནམ་མཁར་རྒྱུ་བའི་ཚེ་གཤོག་པ་རྡེབ་པ་
སོགས་རྩོལ་བ་ཧ་ཅང་མི་དགོས་པ་རང་ཤུགས་ཀྱིས་རྒྱུ་བ་བཞིན་དུ། སེམས་ཧ་
ཅང་གྲིམ་པ་དང་ཧ་ཅང་ལྷོད་དྲགས་པ་མ་ཡིན་པར། ཁོང་གྲིམ་པའི་གསལ་ཆའི་
ངར་དང་ལྡན་ཅིང་། འཕྲལ་ལྷོད་ཆགས་པས་དྲན་ཤེས་ཀྱི་རྒྱ་དང་མ་བྲལ་བར་
སྐྱོང་བའོ། །གསུམ་པ་ནི། དཔེར་ན་རྒྱ་མཚོ་ཆེན་པོ་རླུང་གིས་བསྐྱོད་ ཀྱང་ ཁར་
རླབས་ཅུང་ཟད་བྱུང་ཡང་གཡོ་བར་མི་ནུས་པ་བཞིན་དུ། སེམས་དམིགས་པ་ལ་
འཇོག་པའི་ཚེ། རྣམ་རྟོག་ཕྲ་མོ་འགས་ཅུང་ཟད་གཡོས་ཀྱང་། རྣམ་རྟོག་རགས་
པས་ཅུང་ཟད་ཀྱང་མི་གཡོ་བར་འཇོག་གོ །བཞི་པ་ནི། དཔེར་ན་བུ་ཆུང་ལྷ་ཁང་
བལྟ་བའི་ཚེ། རི་མོའི་ཆ་ཤས་ཕྲ་བ་ལ་རྟོག་དཔྱོད་མི་འཇུག་ཅིང་། ཆ་རགས་པར་
བཀྲ་བ་ལ་མི་གཡེང་བར་བལྟ་བ་བཞིན་སེམས་དམིགས་པ་ལ་འཇོག་པའི་ཚེ་སྒོ་
ལྔའི་དབང་ཤེས་ཀྱི་ཡུལ་ཡིད་དུ་འོང་མི་འོངས་ཅི་ཤར་ཡང་རྟོག་དཔྱོད་དང་ཆགས་
སྡང་མི་བྱེད་པར་དམིགས་པ་ལ་རྩེ་གཅིག་ཏུ་འཇོག་པའོ། །
ལྔ་པ་ནི། དཔེར་ན་བྱ་ནམ་མཁར་འཕུར་བའི་རྗེས་མི་འབྱུང་བ་ལྟར།
ཚོར་བ་བདེ་སྡུག་བཏང་སྙོམས་ཅི་འདྲ་ཞིག་བྱུང་ཡང་། ཆགས་སྡང་རྨོངས་གསུམ་
གང་གིའང་དབང་དུ་མི་གཏོང་བར་མཉམ་པར་འཇོག་པའོ། །དྲུག་པ་ནི། དཔེར་
ན་རས་བལ་བརྡལ་བའི་ཚེ་འཛེམ་ཞིང་ཁོང་ལྷོད་ལྷོད་པོར་ཡོད་པ་བཞིན་དུ།
མཉམ་པར་འཇོག་པའི་ཚེ་སེམས་དུག་གསུམ་མངོན་གྱུར་པ་དང་བྱིང་རྒོད་ཀྱི་རྩུབ་
- 83 -



མཁྱེན་བརྩེའི་འོད་སྣང་ལས། པཎ་ཆེན་བློ་བཟང་ཆོས་ཀྱི་རྒྱལ་མཚན་གྱི་གསུང་སྐོར།
རེག་དང་བྲལ་བར་བྱས་ཏེ་མཉམ་པར་འཇོག་པ་ཡིན་ནོ།། །།
༈ དེ་ལྟར་བསྐྱངས་པ་ལས་ལག་རྗེས་ཅི་འདྲ་ཞིག་འབྱུང་ཞེ་ན། མཉམ་
བཞག་ངོ་བོ་གང་གིས་ཀྱང་། །མ་བསྒྲིབས་དྭངས་ཤིང་གསལ་བ་དང་། །གཟུགས་
ཅན་གང་དུའང་མ་གྲུབ་པས། །སྟོང་སང་ནམ་མཁའ་ལྟ་བུ་དང༌། །ཅི་ཡང་འཆར་
བས་ཧྲིག་གེ་བ། །ཞེས་པའོ། །དེ་ལྟར་བསྐྱངས་པས་མཉམ་བཞག་གི་ངོ་བོ་གང་
གིས་ཀྱང་མ་བསྒྲིབས་པ་དྭངས་ཤིང་ཤིན་ཏུ་གསལ་བ་དང་། གཟུགས་ཅན་གྱི་
དངོས་པོ་གང་དུ་ཡང་མ་གྲུབ་པས་སྟོང་སང་ནམ་མཁའ་ལྟ་བུ་དང་འདྲ་བ་ཡིན་པ་
ལ༑ ཡང་བཟང་ངན་གྱི་ཡུལ་ལྔ་ཅི་བྱུང་ཡང་མེ་ལོང་དྭངས་པ་ལ་གཟུགས་བརྙན་
ལྟར་གསལ་ཧྲིག་གེ་བར་ཅི་ཡང་འཆར་བ། འདི་ཡིན་འདི་མིན་གྱི་ངོས་གཟུང་དང་
བྲལ་བའི་ཉམས་འཆར། འདི་འདྲ་བའི་ཏིང་ངེ་འཛིན་ཇི་ལྟར་བརྟན་ཡང་ལུས་
སེམས་ཤིན་སྦྱངས་ཀྱི་བདེ་བས་མ་ཟིན་ན་འདོད་སེམས་རྩེ་གཅིག་པ་དང་། དེས་
ཟིན་པའི་ཏིང་ངེ་འཛིན་ཞི་གནས་སུ་གསུངས་ཤིང་
། མངོན་ཤེས་རྫུ་འཕྲུལ་སོགས་
ཡོན་ཏན་མང་པོའི་འབྱུང་ཁུངས་ཡིན་པ་དང་། ཁྱད་པར་ཐེག་པ་གསུམ་གའི་
འཕགས་ལམ་རྣམས་ཀྱང་འདི་ལ་བརྟེན་ནས་འཐོབ་པ་ཡིན་ནོ། །
འོ་ན་ལམ་འདི་ཉིད་རང་གི་ངོ་བོའི་སྒོ་ནས་ཅི་འདྲར་ངོ་སྤྲོད་ཅེ་ན་སྨྲས་པ།
དེ་ལྟར་སེམས་ཀྱི་ཆོས་ཉིད་ནི། །མངོན་སུམ་ལྷག་གིས་མཐོང་མོད་ཀྱང་། །འདི་
ཞེས་བཟུང་ཞིང་བསྟན་དུ་མེད། །གང་ཤར་འཛིན་མེད་ལྷུག་པར་འཇོག །འདི་ནི་
སངས་རྒྱས་སྦར་བཅངས་སུ། །གཏོད་པའི་གདམས་ངག་ཡིན་ནོ་ཞེས། །དེང་སང་
གངས་རིའི་སྒོམ་ཆེན་པ། །ཕལ་ཆེར་དགོངས་པ་གཅིག་གིས་སྒྲོག །དེ་ལྟ་མོད་ཀྱི་
ཚུལ་འདི་ནི། །དང་པོའི་ལས་ཅན་སེམས་གནས་པ། །སྒྲུབ་པའི་རྨད་བྱུང་ཐབས་
བ 84 -



དགེ་ལྡན་བཀའ་བརྒྱུད་རིན་པོ་ཆེའི་བཀའ་སྲོལ་ཕྱག་རྒྱ་ཆེན་པོའི་རྩ་བ་རྒྱས་པར་བཤད་པ་ཡང་གསལ་སྒྲོན་མེ།
མཁས་དང་། །སེམས་ཀྱི་ཀུན་རྫོབ་ངོ་སྤྲོད་ཚུལ། །ཡིན་ཞེས་ཆོས་ཀྱི་རྒྱལ་མཚན་
སྨྲ། །ཞེས་དེ་སྐད་དུ་བརྗོད་དོ། ། །
ད་ནི་བྱེ་བྲག་ཏུ་སེམས་ཀྱི་ཆོས་ཉིད་ལ་ངོ་སྤྲོད་ཇི་ལྟར་བྱེད་ཚུལ་སྟོན་པར་
དམ་བཅའ་བ། ད་ནི་ སེམས་ཀྱི་ཆོས་ཉིད་ལ། །ངོ་སྤྲོད་ཇི་ལྟར་བྱ་བའི་ཚུལ། །
སངས་ རྒྱས་རྣམས་ཀྱི་ཡེ་ཤེས་ཀུན། །ངུར་སྨྲིག་འཛིན་པའི་ཚུལ་བཟུང་ནས། །
བདག་བློ་རྨོངས་པའི་མུན་སེལ་བའི། །རྩ་ བའི་བླ་མའི་ཞལ་གདམས་ དགོད། །
ཅེས་པ་སྟེ། གཞན་རྟོགས་སླ་ཞིང་དམ་འཆའ་ཚུལ་མི་འདྲ་བས་སྔོན་མ་རྣམས་དང་
ཟློས་པའི་སྐྱོན་མེད་དོ། །
དེས་ན་འདི་ལ་ངོ་སྤྲོད་ཚུལ་གྱི་དབྱེ་བ་སྤྱིར་བསྟན་པ་དང་། དེ་དག་གི་
སྙིང་པོ་དྲིལ་ནས་བསྟན་པའོ། །དང་པོ་ནི། སྟོན་པས་སེམས་རྟོགས་ན་སངས་རྒྱས་
ཡིན་ པས། སངས་ རྒྱས་ གཞན་ དུ་ མི་ བཙལ་ ཅེས་ པ་ དང༌། ས་ ར་ ཧས་ ཀྱང་། །
སེམས་ཉིད་གཅིག་པུ་ཀུན་གྱི་ས་བོན་ཏེ། །གང་ལ་སྲིད་དང་མྱ་ངན་ལས་འདས་
འཕྲོ་བ། །འདོད་པའི་འབྲས་བུ་ཐམས་ཅད་སྟེར་བྱེད་པ། །ཡིད་བཞིན་ནོར་འདྲའི་
སེམས་ལ་ཕྱག་འཚལ་ལོ། །ཞེས་པ་དང་། གླིང་རས་ ཀྱིས་ཀྱང་། རང་གི་སེམས་
ཉིད་རྟོགས་ན་སངས་རྒྱས་ཡིན། །སྒྲོ་འདོགས་ནང་ནས་ཆོད་ན་ཡོངས་ཀྱང་ཡིན།།
ཞེས་བཤད་པ་ལྟར། རང་གི་སེམས་ཀྱི་ཆོས་ཉིད་ཇི་བཞིན་རྟོགས་པ་དང་། མ་
རྟོགས་པ་ལས་འཁོར་འདས་གཉིས་སུ་འགྱུར་བའི་ཁེ་ཉེན་ཤིན་ཏུ་ཆེ་བར་མདོ་
རྒྱུད་དམ་པ་ཐམས་ཅད་དགོངས་པ་མཐུན་ལ། སེམས་ ཀྱི་གཞི་ རྩ་བཅད་ནས་
བསྒོམ་ཚུལ། ཁ་ཅིག་ནི་མཉམ་བཞག་གི་ངང་ནས་རང་གི་སེམས་ཕྱི་དང་ནང་དང་
སྐྱེ་བ་དང་གནས་པ་དང་འགག་པ་གང་དུ་གྲུབ་དཔྱད་པ་ན། གང་དུ་ཡང་མ་གྲུབ་
- 85-



མཁྱེན་བརྩེའི་འོད་སྣང་ལས། པཎ་ཆེན་བློ་བཟང་ཆོས་ཀྱི་རྒྱལ་མཚན་གྱི་གསུང་སྐོར།
པར་མཐོང་བའི་ཚེ། སེམས་ཀྱི་གཞི་རྩ་ཆོད་པ་དང་། སེམས་ ངོ་འཕྲོད་པ་དང་།
ཕྱག་ཆེན་གྱི་དོན་ཐོབ་པ་ཡིན་ཏེ། དོ་ཧ་ལས། སེམས་དང་སྣང་བ་ཐམས་ཅད་ནི།།
བཙལ་ན་མི་རྙེད་འཚོལ་མཁན་གང་ནའང་མེད། །མེད་པ་དུས་གསུམ་མ་སྐྱེས་མ་
འགགས་པས། །དེ་ཉིད་གཞན་དུ་འགྱུར་བ་མེད་པ་ནི། །རང་བཞིན་བདེ་བ་ཆེན་
པོའི་གནས་ལུགས་ཡིན། །དེ་ཕྱིར་སྣང་བ་ཐམས་ཅད་ཆོས་ཀྱི་སྐུ། །ཞེས་པའི་དོན་
དུ་འདོད། །ཡང་འགའ་ཞིག་ནི་སེམས་བཙལ་བས་རང་གི་ལུས་འདིའི་སྤྱི་བོ་ནས་
རྐང་མཐིལ་གྱི་བར་གྱི་ཆ་ཤས་གང་དུ་ཡང་མ་གྲུབ་པ་དང་། ཁ་དོག་དང་དབྱིབས་
སོགས་གཟུགས་ཅན་གང་དུ་ཡང་མ་གྲུབ་པར་མཐོང་བ་དེ་སེམས་ཀྱི་ཆོས་ཉིད་
མཐོང་བ་སོགས་ཡིན་ཏེ། ཞང་ རིན་པོ་ཆེས། ཀུན་གྱི་ས་བོན་རང་སེམས་གནས་
ལུགས་ནི། །རྒྱལ་བ་སྲས་བཅས་ཀུན་གྱི་ཐུགས་དང་ནི། །ཡེ་ནས་ ཁྱད་མེད་ ཡེ་
ཤེས་ཆོས་སྐུར་སྣང་། །བེམ་པོ་མ་ཡིན་ རང་གི་ངང་གིས་ གསལ། །དངོས་པོར་མ་
གྲུབ་ཁ་དོག་ཚད་ཀྱིས་སྟོང་། །ཞེས་གསུངས་པས་སོ་སྙམ་དུ་དགོངས། ཡང་ལ་ལ་
ནི། སྔར་འདས་ ཀྱི་ཤེས་ པའི་ རྗེས་མི་གཅོད། མ་འོངས་པའི་ཤེས་ པའི་ སྡུན་མི་
བསུ། ད་ ལྟར་ གྱི་ཤེས་ པ་ སོ་མ་མ་བཅོས་པ་དེའི་ངང་དུ་ལྷན་ནེ་བཞག་ པས་
སེམས་ཀྱི་ངོ་བོ་རྗེན་ཆེར་གྱི་མངོན་སུམ་དུ་མཐོང་ལ། དེའི་ཚེ་སེམས་ཀྱི་རྩ་བ་ཆོད་
ཅིང་སེམས་ངོ་འཕྲོད་པ་ཡིན་ཏེ། ས་ར་ཧས། སོ་མ་མ་བཅོས་ལྷུག་པར་བཞག །
ཅེས་སོགས་དང་། གྲུབ་ཆེན་གླིང་གིས་མ་བཅོས་སོ་མར་བཞག་ན་རྟོགས་པ་
འཆར། །ཆུ་བོའི་ རྒྱུན་བཞིན་བསྐྱངས་ན་ ཡོངས་ ཀྱང་ འཆར། །དམིགས་ གཏད་
མཚན་མ་ཐམས་ཅད་ཡོངས་སྤོངས་ལ། །རྟག་ཏུ་མཉམ་པར་ཞོག་ཅིག་རྣལ་འབྱོར་
པ༑ ༑ཞེས་གསུངས་པ་ལྟར་རོ། །གསུང་གཞན་དག་ནི། སེམས་ལ་གཟུགས་སྒྲ་
- 86 -



དགེ་ལྡན་བཀའ་བརྒྱུད་རིན་པོ་ཆེའི་བཀའ་སྲོལ་ཕྱག་རྒྱ་ཆེན་པོའི་རྩ་བ་རྒྱས་པར་བཤད་པ་ཡང་གསལ་སྒྲོན་མེ།
སོགས་ཡུལ་གང་དང་གང་གི་རྣམ་པ་ཤར་བ་དང༌། དགེ་མི་དགེ་སོགས་བཟང་
ངན་གྱི་རྣམ་རྟོག་ཅི་ཤར་ཀྱང་། དགག་སྒྲུབ་ཅུང་ཟད་ཀྱང་མི་བྱེད་པར། དེ་ཁའི་ངོ་
བོ་ལ་གཅེར་གྱིས་བལྟས་པས་རང་ཡལ་དུ་འགྲོ །དེ་རྗེས་གང་དུའང་ངོས་གཟུང་
མེད་པའི་སྟོང་སང་ཧང་ངེ་བ་དེ་ལ་འཇོག་ཅིང་། དེ་ལྟར་མཐོང་བ་ཆོས་ཉིད་རྟོགས་
པ་དང་སེམས་ངོ་འཕྲོད་པ་ཡིན་ཏེ། གངྒཱ་མ་ལས། བློ་འདས་བྱར་མེད་དོན་དེ་རྟོགས་
འདོད་ན། །རང་ སེམས་ རྩད་ཆོད་ རིག་པ་གཅེར་བུར་ཞོག །རྟོག་ པ་དྲི་མའི་ཆུ་དེ་
དྭངས་སུ་ཆུག །སྣང་བ་དགག་སྒྲུབ་མི་བྱ་རང་སོར་ཞོག །སྤོང་ལེན་མེད་ན་ཕྱག་རྒྱ་
ཆེན་པོ་ཡིན། །ཞེས་འབྱུང་བ་ལྟར་རོ་ཞེས་བཞེད། ཡང་མང་པོ་ཞིག་ནི། རྣམ་རྟོག་
གི་རིས་ཅི་སྐྱེས་ཀྱང་རང་ཡལ་དུ་མི་གཏོང་བར་ཐོག་བརྫིས་བྱས། དེ་ཁའི་སྟེང་དུ་
ཇེ་རྒྱས་སུ་བཏང་བས་རང་གྲོལ་དུ་འགྲོ་བས། ཤར་གྲོལ་དུས་མཉམ་པ་སྟེ། རྣམ་
རྟོག་ཇི་ཙམ་མང་བ་ཙམ་གྱིས་ཆོས་སྐུ་གྲངས་མང་བ་ཡིན་ཏེ། བླ་མ་ཞང་གིས། ད་
ལྟར་བཞག་པའི་ངང་ཉིད་ནས། །རྣམ་རྟོག་ཐོལ་གྱིས་བྱུང་གྱུར་ན། །དེ་ཉིད་འོད་
གསལ་ཆོས་སྐུ་ལས། །གཞན་ཞིག་སྙམ་དུ་མ་སེམས་ཤིག །དེ་ཕྱིར་རྣམ་རྟོག་འཕྲོ་
བ་དེ། །སྟོང་ཉིད་ལས་ ནི་ སྟོང་ཉིད་ འཕྲོ། །ཆོས་སྐུ་ལས་ནི་ ཆོས་ སྐུ་ འཕྲོ། །ཟུང་
འཇུག་ལས་ནི་ཟུང་འཇུག་འཕྲོ། །ཞེས་པའི་དོན་དུ་འདོམས་སོ། །
གཉིས་པ་ནི། འཕགས་པ་ཡུལ་འཁོར་སྐྱོང་གིས་ཞུས་པ་ལས། སྟོང་པ་ཞི་
བ་སྐྱེ་བ་མེད་པའི་ཚུལ། །མི་ཤེས་པས་ནི་འགྲོ་བ་འཁྱམས་གྱུར་པ། །དེ་དག་
ཐུགས་རྗེ་མངའ་བས་ཐབས་ཚུལ་དང་། །རིགས་པ་བརྒྱ་དག་གིས་ནི་འཛུད་པར་
མཛད། །ཅེས་ཟབ་མོ་སྟོང་པ་ཉིད་བདག་མེད་པའི་ཚུལ་མ་ཤེས་པས། འགྲོ་བ་
རྣམས་འཁོར་བར་འཁྱམས་པ་ཡིན་ལ། དེ་དག་འཁོར་བར་འཁྱམས་པ་ལ་ཐུགས་
-87-



མཁྱེན་བརྩེའི་འོད་སྣང་ལས། པཎ་ཆེན་བློ་བཟང་ཆོས་ཀྱི་རྒྱལ་མཚན་གྱི་གསུང་སྐོར།
རྗེ་ཆེན་པོ་མངའ་བའི་སྟོན་པས་འཁོར་བ་ལས་བསྒྲལ་བའི་ཕྱིར་དུ། བདག་མེད་
རྟོགས་པའི་ཐབས་ཚུལ་དང་། བདག་མེད་གཏན་ལ་འབེབས་པའི་རིགས་པ་བརྒྱ་
ཕྲག་དག་གིས་དངོས་དང་བརྒྱུད་པས་བདག་མེད་རྟོགས་པའི་ལམ་ལ་འཛུད་པར་
མཛད་ཅེས་གསུངས་སོ། །
དེ་བཞིན་དུ་མགོན་པོ་ཞི་བ་ལྷས་ཀྱང་། ཡན་ལག་འདི་དག་ཐམས་ཅད་
ནི། །ཐུབ་པས་ཤེས་རབ་དོན་དུ་གསུངས། །ཞེས་དང་། ཇོ་བོ་རྗེས་ཀྱང་། ཆོས་ཀྱི་
ཕུང་པོ་བརྒྱད་ཁྲི་དང་། །བཞི་སྟོང་གསུངས་པ་ཐམས་ཅད་ཀྱང་། །ཆོས་ཉིད་འདི་ལ་
གཞོལ་ཅིང་འབབ། །ཅེས་རྒྱལ་བས་ཆོས་ཕུང་བརྒྱད་ཁྲི་བཞི་སྟོང་ གསུངས་པ་
ཐམས་ཅད་ ཀྱང་མཐར་ གདུལ་ བྱས་ཆོས་ཉིད་དམ་བདག་མེད་མངོན་སུམ་དུ་
རྟོགས་པ་མཐར་ཕྱིན་པའི་ཐབས་སུ་འབབ་པར་གསུངས་པ་ཡིན་ནོ། །དེ་ཡང་
བདག་མེད་མངོན་སུམ་དུ་རྟོགས་པ་ལ་ སྔོན་དུ་བདག་མེད་ཐོས་བསམ་གྱིས་
གཏན་ལ་ཕབ་ནས་བསྒོམ་དགོས་ཤིང་། སྒོམ་ པ་ ཡང་ཞི་གནས་ཙམ་ གྱིས་མུ་
སྟེགས་ཅན་འགའ་ཞིག་ལྟར་ཉོན་མོངས་སྤོང་མི་ནུས་ཏེ། ཏིང་ངེ་འཛིན་རྒྱལ་པོ་
ལས། འཇིག་རྟེན་པ་དག་ཏིང་འཛིན་སྒོམ་བྱེད་ཀྱང་། །དེས་ནི་བདག་ཏུ་འདུ་ཤེས་
འཇིག་མི་འགྱུར། །དེས་ནི་ཉོན་མོངས་ཕྱིར་ཞིང་རབ་འཁྲུག་སྟེ། །ལྷག་སྤྱོད་ཀྱིས་
ནི་ཏིང་འཛིན་བསྒོམས་པ་བཞིན། །ཞེས་གསུངས། འོ་ན་ཐར་པ་དངོས་སུ་ཐོབ་
བྱེད་ཀྱི་ཏིང་ངེ་འཛིན་དེ་ཅི་ཞེ་ན། གལ་ཏེ་ཆོས་ལ་བདག་མེད་སོ་སོར་རྟོག །སོ་
སོར་དེ་བརྟགས་གང་ཞིག་སྒོམ་བྱེད་པ། །དེས་ནི་མྱ་ངན་འདས་འཐོབ་འབྲས་བུའི་
རྒྱུ། །རྒྱུ་གཞན་གང་ཡིན་དེས་ནི་ཞི་མི་འགྱུར། །ཞེས་བདག་མེད་པའི་ཆོས་ལ་སོ་
སོར་བརྟགས་ཏེ། བརྟགས་དོན་བསྒོམས་པས་འབྲས་བུ་མྱང་འདས་འཐོབ་པར་
- 88 -



-
དགེ་ལྡན་བཀའ་བརྒྱུད་རིན་པོ་ཆེའི་བཀའ་སྲོལ་ཕྱག་རྒྱ་ཆེན་པོའི་རྩ་བ་རྒྱས་པར་བཤད་པ་ཡང་གསལ་སྒྲོན་མེ།
གསུངས་སོ། །དེ་ལྟ་བུའི་བདག་མེད་པ་ལ་ཡང་ངོ་བོའི་སྒོ་ནས་ཕྲ་རགས་མེད་ཀྱང་
ཆོས་དང་གང་ཟག་གི་དབྱེ་བས་གཉིས་སུ་འགྱུར་ཏེ། དཔལ་ལྡན་ཟླ་བས། བདག་
མེད་འདི་ནི་འགྲོ་བ་རྣམ་སྒྲོལ་ཕྱིར། །ཆོས་དང་གང་ཟག་དབྱེ་བས་རྣམ་གཉིས་
གསུངས། །ཞེས་གསུངས་པ་བཞིན་ནོ། །གཉིས་པོ་དེ་ཡང་གསུང་ རབ་དགོངས་
འགྲེལ་དང་བཅས་པ་ལས། ཐོག་མར་ཆོས་ཀྱི་བདག་མེད་གཏན་ལ་ཕབ་ཀྱང་།
སྒོམ་པའི་ཚེ་ཐོག་མར་གང་ཟག་གི་བདག་མེད་སྒོམ་དགོས་ཏེ། ཏིང་ངེ་འཛིན་རྒྱལ་
པོ་ལས། ཇི་ལྟར་ཁྱོད་ཀྱིས་བདག་གི་འདུ་ཤེས་ནི། །ཤེས་བ་དེ་བཞིན་ཀུན་ལ་
བློས་སྦྱར་བྱ། །ཆོས་རྣམས་ཐམས་ཅད་དེ་ཡི་ངོ་བོ་ཉིད། །ཡོངས་སུ་དག་པ་ནམ་
མཁའ་ལྟ་བུ་ཡིན། །གཅིག་གིས་ཀྱང་ནི་ཐམས་ཅད་ཤེས། །གཅིག་གིས་ཀྱང་ནི་
ཐམས་ཅད་མཐོང་། །ཞེས་གསུངས་པའི་ཕྱིར་རོ། །
དེས་ན་གང་ཟག་གི་བདག་མེད་སྒོམ་པ་ལ། སྔོན་དུ་འགོག་རྒྱུའི་དགག་བྱ་
ངོས་འཛིན་དགོས་ཏེ། སྤྱོད་འཇུག་ལས། བརྟགས་པའི་དངོས་ལ་མ་རེག་པར། །
དེ་ཡི་དངོས་མེད་འཛིན་མ་ཡིན། །ཞེས་གསུངས་པ་ལྟར། དགག་བྱ་ངོས་མ་ཟིན་
ན་འབེན་མ་མཐོང་བར་མདའ་རྒྱག་པ་དང་། དགྲ་ངོས་མ་ཟིན་པར་དམག་འདྲེན་
པ་དང་འདྲ་བས་སོ། །དགག་བྱ་ངོས་འཛིན་ཀྱང་ཧ་ཅང་ཁྱབ་ཆེས་ན་ནི་ཆད་མཐར་
ལྟུང་ཞིང་། ཧ་ཅང་ཁྱབ་ཆུང་ན་ནི། དགག་བྱ་ཕྲ་མོ་མི་ཁེགས་པས་རྟག་མཐར་ལྟུང་
བས་ཉེན་ཡང་ཤིན་ཏུ་ཆེ་སྟེ། རྩ་ཤེ་ལས། སྟོང་པ་ཉིད་ལ་བལྟ་ཉེས་ན། །ཤེས་
རབ་ཆུང་ རྣམས་ ཕུང་ བར་ འགྱུར། །ཇི་ ལྟར་ སྤྲུལ་ ལ་ བཟུང་ ཉེས་ དང་། །རིག་
སྔགས་ཉེས་པར་བསྒྲུབས་པ་བཞིན། །དེ་ཕྱིར་ཞན་པས་ཆོས་འདི་ཡི། །གཏིང་
རྟོགས་དཀའ་བར་མཁྱེན་གྱུར་ནས། །ཐུབ་པའི་ཐུགས་ནི་ཆོས་བསྟན་ལས། །
- 89 -



-
---
མཁྱེན་བརྩེའི་འོད་སྣང་ལས། པཎ་ཆེན་བློ་བཟང་ཆོས་ཀྱི་རྒྱལ་མཚན་གྱི་གསུང་སྐོར།
རབ་ཏུ་ལོག་པར་གྱུར་པ་ཡིན། །ཅེས་གསུངས་སོ། །དེ་ཡང་བརྒྱད་སྟོང་པར་ང་
དང་ང་ཡིར་འཛིན་པས་སེམས་ཅན་ཐམས་ཅད་འཁོར་བ་ན་འཁོར་བར་གསུངས་
པ་བཞིན། ཉེས་པ་ཐམས་ཅད་ཀྱི་རྩ་བ་མཐར་ཐུག་པ་བདག་འཛིན་ལྷན་སྐྱེས་
སམ། ངར་ འཛིན་ ལྷན་སྐྱེས་ ཡིན་ ལ། སྤྱིར་ ངའོ་ སྙམ་ དུ་ འཛིན་ པའི་ བློ་ལ། ང་
བདེན་གྲུབ་ཀྱིས་ཁྱད་པར་དུ་བྱས་པ་དང་། ང་བདེན་མེད་དམ་མིང་ཙམ། རྟོག་
པས་བཏགས་ཙམ་དུ་བྱས་པ་དང་། དེ་གཉིས་གང་གིས་ཀྱང་ཁྱད་པར་དུ་མ་བྱས་
པར་ངའོ་སྙམ་དུ་འཛིན་པའི་ཚུལ་གསུམ་ལས། ཕྱི་མ་ནི་ང་ཙམ་ཞིག་འཇོག་པའི་
ཐ་སྙད་པའི་ཚད་མ་དང་། བར་པ་ནི་དབུ་མའི་ལྟ་བ་ལ་ངེས་པ་རྙེད་པ་ཡན་ཆད་ཁོ་
ནའི་རྒྱུད་ལ་འབྱུང་གི་གཞན་ལ་མི་འབྱུང་ཞིང་། དང་པོ་དེ་གང་ཟག་གི་བདག་
འཛིན་ཡིན་ནོ། །གང་ཟག་གཞན་དམིགས་ཡུལ་དུ་བྱས་ནས་བདེན་པར་འཛིན་པ་
ནི་གང་ཟག་གི་བདག་འཛིན་ཡིན་ཀྱང་ངར་འཛིན་ལྷན་སྐྱེས་མ་ཡིན་ལ། ངར་
འཛིན་ལྷན་སྐྱེས་སམ། འཇིག་ལྟ་ནི། དམིགས་པ་རང་རྒྱུད་ཀྱི་ང་ལ་དམིགས་ནས་
རྣམ་པ་རང་བཞིན་གྱིས་གྲུབ་པར་འཛིན་པའི་ཤེས་རབ་ཉོན་མོངས་ཅན་ནོ། །དེ་
ནི་རང་རྒྱུ་ཆོས་ཀྱི་བདག་འཛིན་ཕྲ་མོ་ཞིག་གིས་བསྐྱེད་པ་ཡིན་ཏེ། མགོན་པོ་ཀླུ་
སྒྲུབ་ ཀྱིས། ཇི་སྲིད་ཕུང་པོར་འཛིན་ཡོད་པ། །དེ་སྲིད་དེ་ལ་ངར་འཛིན་ཡོད། །
ངར་འཛིན་ཡོད་ན་ཡང་ལས་ཏེ། །ལས་ལས་ཀྱང་ནི་སྐྱེ་བ་ཡིན། །ཞེས་གསུངས་
པ་ལྟར་རོ། །དེ་ཉིད་འཁོར་བའི་རྩ་བ་ཡིན་པས་དེའི་འཛིན་སྟངས་ཀྱི་ཡུལ་ལ་ཞེན་
ཡུལ་དེ་སུན་མ་ཕྱུང་བར་བདག་འཛིན་སྤོང་མི་ནུས་ཏེ། རིག་པའི་དབང་ཕྱུག་གིས།
འདི་ཡུལ་སུན་དབྱུང་མེད་པར་ནི། །དེ་སྤོང་བར་ནི་ནུས་མ་ཡིན། །ཞེས་གསུངས་
པའི་ཕྱིར། སྐྱེས་བུ་བདེན་པར་འཛིན་པའམ། ང་བདེན་པར་འཛིན་པའམ། གང་
- 90 -



ར་བཤད་པ
-
-
-
-
-
དགེ་ལྡན་བཀའ་བརྒྱུད་རིན་པོ་ཆེའི་བཀའ་སྲོལ་ཕྱག་རྒྱ་ཆེན་པོའི་རྩ་བ་རྒྱས་པར་བཤད་པ་ཡང་གསལ་སྒྲོན་མེ།
ཟག་བདེན་པར་འཛིན་པ་དེ་ཡི་ཞེན་ཡུལ་ནི། སྐྱེས་བུ་བདེན་པར་གྲུབ་པ་དང་། ང་
བདེན་པར་གྲུབ་པ་དང་། གང་ཟག་བདེན་པར་གྲུབ་པ་སོགས་ཡིན་པས་སུན་
དབྱུང་དགོས་ལ། དེ་དག་སུན་འབྱིན་པ་ནི། དེ་དག་བདེན་མེད་དུ་བལྟ་བ་ཉིད་
ཡིན་ཏེ། གང་ ཟག་ བདེན་མེད་དུ་ངེས་ ནས་ གོམས་ པར་ བྱས་ པས། གང་ ཟག་
བདེན་པར་འཛིན་པ་བཟློག་པར་འགྱུར་བའི་ཕྱིར་རོ། །
རྒྱུ་མཚན་དེ་དག་གིས་ན་སྔོན་དུ་དགག་བྱའི་སྣང་ཚུལ་དང་། འཛིན་ཚུལ་
མན་ངག་མྱོང་ཁྲིད་དུ་བསྟན་པའི་ཕྱིར་བཤད་པ། སྔར་གྱི་མཉམ་བཞག་ངང་ཉིད་
ནས། །མ་གཡོས་དྭངས་པའི་ཆུ་ནང་དུ། །ཇི་ལྟར་ཉེའུ་ཆུང་འཁྱུག་པ་ལྟར། །ཕྲ་
མོའི་ཤེས་པས་སྒོམ་པ་པོའི། །སྐྱེས་བུའི་རང་བཞིན་མཛངས་པར་བརྟག །ཅེས་
པའོ། །འདི་ལྟར་སྔར་གྱི་ཞི་གནས་ཀྱི་ཏིང་ངེ་འཛིན་ལ་རྩེ་གཅིག་ཏུ་མཉམ་པར་
བཞག་པའི་མཉམ་བཞག་གི་ངང་ནས་ཅུང་ཟད་ཀྱང་མ་གཡོས་པར་དཔེར་ན་
དྭངས་པའི་ཆུས་གང་བའི་མཚོ་ནང་དུ་ཆུ་མི་གཡོ་བར་ཉེའུ་ཆུང་ཁྱུག་ཁྱུག་འཁྱུག་
པ་ལྟར། མཉམ་བཞག་གི་ངང་ནས་ཕྲ་མོའི་ཤེས་པ་ཞིག་གིས་ཏིང་ངེ་འཛིན་སྒོམ་
པ་པོའི་སྐྱེས་བུའམ། ངའམ་བདག་ཉིད་ཀྱི་རང་བཞིན་ཏེ་གནས་ཚུལ་དང༌། བློ་ལ་
སྣང་ཚུལ་དང་། འཛིན་ཚུལ་ཇི་ལྟར་འདུག་ཕྲ་ཞིང་མཛངས་པ་སྟེ་སོ་སོར་འབྱེད་པ་
དང་ཞིབ་པའི་བློས་བརྟག་པར་བྱའོ། །དེ་ལྟར་བརྟགས་པ་ན། གནས་ཚུལ་ནི།
སྐྱེས་བུ་དང་། ང་དང་། གང་ཟག་ལ་སོགས་པ་ཆོས་ཐམས་ཅད་མིང་ཙམ་དང་།
རྟོག་པས་བཏགས་པ་ཙམ་དང༌། ཐག་ཁྲ་ལ་སྦྲུལ་ལམ། ཐོ་ཡོར་དང༌། ཤིང་ཕུང་
ལ་ མིར་ བཏགས་ པ་ ཙམ་ སྟེ། མདོ་ལས། དྲི་ཟའི་གྲོང་ཁྱེར་ ཇི་ ལྟར་སྣང་གྱུར་
ཀྱང༌། །གྲོང་ཁྱེར་དེ་ནི་ཕྱོགས་བཅུ་ཀུན་ན་མེད། །གཞན་དུ་གྲོང་ཁྱེར་དེ་ནི་མིང་
- 91 -



མཁྱེན་བརྩེའི་འོད་སྣང་ལས། པཎ་ཆེན་བློ་བཟང་ཆོས་ཀྱི་རྒྱལ་མཚན་གྱི་གསུང་སྐོར།
ཙམ་སྟེ། །དེ་བཞིན་བདེ་བར་གཤེགས་པས་འགྲོ་འདི་གཟིགས། །ཞེས་དེ་བཞིན་
གཤེགས་པས་ཇི་ལྟར་གཟིགས་པ་ལྟར་རོ། །
དེས་ན་རང་ཅག་རྣམས་ཀྱང་མ་འཁྲུལ་ན། ཆོས་ཐམས་ཅད་མིང་རྐྱང་
བཏགས་ཡོད་ཙམ་དུ་སྣང་དགོས་པ་ལས། དེ་ལྟར་མི་སྣང་བར་མ་རིག་པའི་
གདོན་གྱིས་བརླམས་པས། གནས་ཚུལ་དེ་ལོག་པར་སྣང་ཞིང་ཞེན་པས་ལས་
བསགས། ལས་དེའི་དབང་གིས་འཁོར་བར་འཁྱམས་ནས་སྡུག་བསྔལ་སྣ་ཚོགས་
མྱོང་བ་ཡིན་པས་ན། ད་སྙིང་པོ་རྗེན་ཆེར་གྱིས་བསྟན་ན། དེ་ལྟ་བུའི་སྣང་ཚུལ་དང་
ཞེན་ཚུལ་ལ་དགག་བྱའི་སྣང་ཚུལ་ཞེས་པའམ་བདེན་གྲུབ་ཏུ་སྣང་ཚུལ་དང་བདེན་
གྲུབ་ཏུ་འཛིན་ཚུལ་ལམ་ཞེན་ཚུལ་དུ་འདོད་པ་ཡིན་ནོ། །
དེས་ན་རང་ཅག་སོ་སྐྱེ་ལ་ད་ལྟའི་སྣང་བ་འཆར་ཚུལ་འདི་ལས་གཞན་པའི་
རྟགས་ཀྱི་དགག་བྱའི་སྣང་ཚུལ་གཞན་མེད་དེ། སོ་སྐྱེའི་རྒྱུད་ཀྱི་ཤེས་པ་ཐམས་
ཅད་མ་རིག་པས་བསླད་པའི་དབང་གིས་ཡུལ་ཅི་སྣང་ཡང་བདེན་པར་སྣང་བའི་
ཕྱིར། དེ་བས་ན། འདི་ལྟར་གང་ཟག་དང་ཆོས་བཏགས་ཡོད་ཙམ་དུ་ངེས་པ་ལ་
བརྟེན་ནས། འཁོར་བའི་རྩ་བ་ངར་འཛིན་ལྷན་སྐྱེས་ཀྱི་ངའི་འཛིན་ཚུལ་ཇི་བཞིན་
དུ་ངེས་འོང་སྟེ། དེ་ལྟར་རྟོགས་པ་ལ་བརྟེན་ནས་དགག་བྱ་ཕྲ་མོའི་འཛིན་ཚུལ་མ་
ལུས་པར་ངེས་ནུས་པའི་ཕྱིར་ཏེ། རྗེ་ཐམས་ཅད་མཁྱེན་པས་ཀྱང་། ཆོས་ཐམས་
ཅད་བཏགས་ཡོད་དུ་བསྟན་པ་དང༌། དེ་ལས་ལྡོག་པའི་དགག་བྱ་ངོས་འཛིན་ཚུལ་
ལོ། །ཞེས་མང་དུ་ གསུངས་ སོ། །ཚུལ་འདི་ དག་ལ་ནི་མཁས་ པའི་དབང་པོར་
གྲགས་པ་འགྲོ་བ་མང་པོའི་འདྲེན་པར་རློམ་པ་འགའི་ཡི་གེ་ལའང་ངེས་པ་མ་
མཆིས་མོད། །འོན་ཀྱང་སྒྲུབ་པ་སྙིང་པོར་མཛད་པའི་དམ་པ་རྣམས་ཁོ་ན་ཐུགས་
- 92 -



--
-
-
--
དགེ་ལྡན་བཀའ་བརྒྱུད་རིན་པོ་ཆེའི་བཀའ་སྲོལ་ཕྱག་རྒྱ་ཆེན་པོའི་རྩ་བ་རྒྱས་པར་བཤད་པ་ཡང་གསལ་སྒྲོན་མེ།
རྒྱུས་ཆེ་བ་འདུག་སྟེ། མཁས་གྲུབ་ནོར་བཟང་རྒྱ་མཚོས། འོན་ཀྱང་བློ་བཟང་ཉིན་
བྱེད་དབང་པོ་ཡི། །རྗེས་འབྲང་མཁས་རློམ་རྒྱུ་སྐར་དུ་མའི་ཚོགས། །རང་མཚན་
རང་བཞིན་གྲུབ་དང་བདེན་དངོས་ཞེས། །ཐ་སྙད་ཚིག་གིས་བཅིངས་པའི་དགག་བྱ་
དག །རང་བློས་བཞག་པ་རིག་པས་བཀག་པའི་དོན། །མཐའ་བྲལ་དབུ་མ་ཆེན་
པོར་འདོད་པ་མཐོང་། །རྨི་ལམ་གཟུགས་དང་སྒྱུ་མའི་རྟ་གླང་གང༌། །རང་སྣང་བློ་
ལ་སྣང་ཙམ་མ་གཏོགས་པར། །དེ་ལས་ལོགས་སུ་ཅུང་ཟད་ཡོད་མིན་ལྟར། །སྲིད་
པའི་ རྩེ་མོ་ནས་བཟུང་དམྱལ་བའི་བར། །སེམས་ཅན་ ཇི་ སྙེད་ རང་ རང་སོ་སོ་
ཡི། །རྟོག་པས་བཏགས་པ་ཙམ་ཞིག་མ་གཏོགས་པ། །ཡོད་པའི་དགག་བྱ་ཕྲ་མོ་
མ་ཁེགས་ན། །ཇི་ཙམ་དཔྱད་ཀྱང་ཉི་ཚེའི་ལྟ་བ་ལས། །ཅུང་ཟད་འཕགས་པ་མེད་
པར་བདག་གིས་ཁུམས། །ཞེས་གསུངས་པ་ལྟར་རོ། །
དེ་ལྟར་བརྟགས་པ་ན། སྐྱེས་བུའམ། གང་ཟག་གམ། ངའོ་སྙམ་པའི་བློ་
ལ་སྣང་བ་ལྟར་གྱི་སྐྱེས་བུ་སོགས་ཡོད་ན་བདེན་པར་ཡོད་པ་ལས་འོས་མེད་ཡིན་
ནའང་། དེ་ལྟར་སྣང་བ་ལྟར་གྱི་སྐྱེས་བུ་ཡོད་པ་མ་ཡིན་ཏེ། སྐྱེས་བུའི་ལུས་སེམས་
གཉིས་རེ་རེ་བ་ཡང་སྐྱེས་བུ་མ་ཡིན། ལུས་སེམས་གཉིས་ཚོགས་པ་ཡང་སྐྱེས་བུ་
མ་ཡིན། ཁམས་དྲུག་རེ་རེ་བ་ཡང་སྐྱེས་བུ་མ་ཡིན། ཁམས་དྲུག་ཚོགས་པ་ཙམ་
ཡང་སྐྱེས་བུ་མ་ཡིན། ཁམས་དྲུག་ལས་གཞན་དུ་ཡང་སྐྱེས་བུ་ཡོད་པ་མ་ཡིན་ཞེས་
སྟོན་པ་ལ། སྐྱོབ་པ་བླ་ན་མེད་པ་མགོན་པོ་ཀླུ་སྒྲུབ་ཉིད་ཀྱིས། སྐྱེས་བུ་ས་མིན་ཆུ་
མ་ཡིན། །མེ་མིན་རླུང་མིན་ནམ་མཁའ་མིན། །རྣམ་ཤེས་མ་ཡིན་ཀུན་མིན་ན། །
དེ་ལས་ གཞན་ན་སྐྱེས་བུ་གང་། །ཞེས་གསུངས་ཤིང་། དེ་དང་མཐུན་པར་སྤྱོད་
འཇུག་ ལས་ཀྱང་། སོ་དང་སྐྲ་སེན་བདག་མ་ཡིན། །བདག་ནི་རུས་པ་ ཁྲག་མ་
- 93 -



མཁྱེན་བརྩེའི་འོད་སྣང་ལས། པཎ་ཆེན་བློ་བཟང་ཆོས་ཀྱི་རྒྱལ་མཚན་གྱི་གསུང་སྐོར།
ཡིན། །སྣབས་ མིན་ བད་ ཀན་ མ་ ཡིན་ ལ། །ཆུ་ སེར་ དང༌ ནི་ རྣག་ ཀྱང་ མིན། །
བདག་ནི་ཞག་དང་རྔུལ་མིན་ཏེ། །གློ་མཆིན་དག་ཀྱང་བདག་མ་ཡིན། །ནང་ཁྲོལ་
དག་ཀྱང་བདག་མིན་ཏེ། །བདག་ནི་ཕྱི་ས་གཅིན་མ་ཡིན། །དྲོད་དང་རླུང་ཡང་
བདག་མ་ཡིན། །བུ་ག་མ་ཡིན་རྣམ་ཀུན་ཏུ། །རྣམ་ཤེས་དྲུག་ཀྱང་བདག་མ་ཡིན། །
ཞེས་སྐྱེས་བུའམ། བདག་གམ། ང་དེ་རང་གི་ལུས་ཀྱི་སའི་ཁམས་རུས་པ་སོགས་
སྲ་བའི་ཆ་ཡང་དེ་མིན། ཆུའི་ཁམས་ཁྲག་སོགས་གཤེར་བའི་ཆ་ཡང་བདག་མ་
ཡིན། སྤྱི་བོ་ནས་རྐང་མཐིལ་གྱི་བར་གྱི་མེ་ཁམས་དྲོད་ཀྱི་ཆ་ཡང་བདག་མ་ཡིན།
ལུས་ཀྱི་རླུང་ཁམས་རྩ་ནང་ནས་རྒྱུ་བའི་ཡང་ཞིང་གཡོ་བ་ཡང་སྐྱེས་བུ་མ་ཡིན།
ལུས་ཀྱི་ཁོང་སྟོང་སོགས་བུ་ག་རྣམས་ཀྱང་སྐྱེས་བུ་མ་ཡིན། མིག་གི་རྣམ་པར་
ཤེས་པ་ལ་སོགས་པའི་རྣམ་ཤེས་ཐམས་ཅད་ཀྱང་བདག་མ་ཡིན་ཅིང་བདག་ཀྱང་
དེ་དག་མ་ཡིན། དེ་དག་ཚོགས་པ་ཡང་ང་མ་ཡིན། ང་ཡང་དེ་དག་ཚོགས་པ་མ་
ཡིན། དེ་རྣམས་ལས་གཞན་ན་ཡང་། སྒོམ་པ་པོའི་སྐྱེས་བུའོ་སྙམ་དུ་འཛིན་པའི་
བློ་ལ་སྣང་བ་ལྟར་གྱི་སྐྱེས་བུ་མེད་པའི་ཕྱིར། མདོ་ལས་ཀྱང་། གཟུགས་བདག་མ་
ཡིན། ཚོར་བ་བདག་མ་ཡིན། འདུ་ཤེས་བདག་མ་ཡིན། འདུ་བྱེད་བདག་མ་ཡིན།
རྣམ་པར་ཤེས་པ་བདག་མ་ཡིན། ཞེས་གསུངས་པའི་ཕྱིར། དེ་ལྟ་ན་སྒོམ་པ་པོའི་
སྐྱེས་བུའི་ཕུང་པོ་ལྔ་ དང༌། ཁམས་དྲུག་རེ་ རེ་བ་དང་། ཚོགས་ པ་དང་། ཚོགས་
པའི་དབྱིབས་སོགས་གང་ཡང་། སྒོམ་པ་པོའི་སྐྱེས་བུ་མ་ཡིན་ཏེ། གལ་ཏེ་ཡིན་ན།
གདགས་གཞི་བཏགས་ཆོས། བླང་བྱ་ལེན་པ་པོ། ཡན་ལག་ཡན་ལག་ཅན་རྣམས་
གཅིག་ཏུ་འགྱུར་ཞིང་། གལ་ཏེ་ཕུང་པོ་བདག་ན་དེ་ཕྱིར་དེ། །མང་བས་བདག་དེ་
དག་ཀྱང་མང་པོར་འགྱུར། །ཞེས་སོགས་ཀྱི་སྐྱོན་དུའང་འགྱུར་རོ། །
- 94 -



དགེ་ལྡན་བཀའ་བརྒྱུད་རིན་པོ་ཆེའི་བཀའ་སྲོལ་ཕྱག་རྒྱ་ཆེན་པོའི་རྩ་བ་རྒྱས་པར་བཤད་པ་ཡང་གསལ་སྒྲོན་མེ།
ཁྱད་པར་རྣམ་པར་ཤེས་པ་སྐྱེས་བུ་ཡིན་ན། སྐྱེས་བུ་ན་བ་དང༌། སྨྲས་པ་
དང་། མཐོང་བ་དང་། བུ་བསྐྱེད་པ་སོགས་མི་འཐད་ཅིང་། སྐྱེས་བུ་གཅིག་ཀྱང་
རྣམ་ཤེས་དྲུག་ལྟར་སྐྱེས་བུ་དྲུག་ཏུ་འགྱུར་བ་དང་། ཡང་ན་སྐྱེས་བུ་གཅིག་ལྟར་
རྣམ་ཤེས་དྲུག་ཆ་མེད་གཅིག་ཏུ་འགྱུར་རོ། །དེ་དག་ཚོགས་པའི་དབྱིབས་སྐྱེས་བུ་
ཡིན་ན། གཟུགས་ཅན་དུ་འགྱུར་བས་གཟུགས་མེད་ཁམས་ན་སྐྱེས་བུ་མེད་པར་
འགྱུར་རོ། །ཕུང་པོ་ལྔ་ལས་གཞན་དུའང་སྐྱེས་བུ་མེད་དེ། རང་བཞིན་གྱིས་གྲུབ་
པའི་འབྲེལ་མེད་གཞན་ཡིན་པས་ཕུང་པོ་འདུས་བྱས་སུ་མཚོན་པའི་མཚན་ཉིད་
དང་མི་ལྡན་པར་འགྱུར་ཏེ། གལ་ཏེ་ཕུང་པོ་ལས་གཞན་ན། །ཕུང་པོའི་མཚན་ཉིད་
མེད་པར་འགྱུར། །ཞེས་གསུངས་ཤིང་། གླང་པོའི་རྩལ་གྱི་མདོ་ལས་ཀྱང་། གལ་
ཏེ་ཆོས་རྣམས་རང་བཞིན་ཡོད་གྱུར་ན། །རྒྱལ་བ་ཉན་ཐོས་བཅས་པས་དེ་མཁྱེན་
འགྱུར། །ཐེར་ཟུག་ཆོས་རྣམས་མྱ་ངན་འདས་མི་འགྱུར། །མཁས་རྣམས་ནམ་ཡང་
སྤྲོས་དང་བྲལ་མི་འགྱུར། །ཞེས་གསུངས་པའི་ཉེས་པར་ཡང་འགྱུར་རོ། །
དེ་ལྟར་མཉམ་བཞག་གི་ངང་ནས། ཤེས་པ་ཕྲ་མོ་ཞིག་གིས་དཔྱད་པས།
ངེད་རང་ལ་ཇི་ལྟར་སྣང་བའི་མཉམ་པར་འཇོག་མཁན་གྱི་སྐྱེས་བུའམ། བདག་
གམ། གང་ཟག་གམ། ང་རྡུལ་ཙམ་ཡང་མེད་པར་སྟོང་ཆམ་གྱིས་འགྲོ་ལ། དེ་ལྟ་
བུའི་སྟོང་སང་དེའི་དོན་སྤྱི་བློ་ལ་གསལ་བར་བྱས་ནས། གཞན་མ་སྤྲོས་པ་གང་
ཡང་ཡིད་ལ་མི་བྱེད་པ་རྩེ་གཅིག་ཏུ་མཉམ་པར་བཞག །མེད་དགག་སྟོང་ས་དེའི་
འཛིན་སྟངས་ཅུང་ཟད་ཞན་དུ་སོང་ན་མཉམ་བཞག་གི་ངང་ནས་སྔར་ལྟར་དཔྱད་
ལ་རྩེ་གཅིག་ཏུ་སྒོམ་པ་ནི་མཉམ་བཞག་ནམ་མཁའ་ལྟ་བུའི་སྐྱོང་ཚུལ་ཡིན་ནོ། །
ཐོག་མར་དེ་ལྟར་ངེས་པ་ན། སྔར་ལྟ་བ་ལ་གོམས་པ་མེད་ན། འཇིགས་པ་སྐྱེ་
- 95 -



མཁྱེན་བརྩེའི་འོད་སྣང་ལས། པཎ་ཆེན་བློ་བཟང་ཆོས་ཀྱི་རྒྱལ་མཚན་གྱི་གསུང་སྐོར།
ཞིང་། གོམས་པ་ཡོད་ན་ཡིད་ལ་དགའ་བ་སྐྱེ་བར་གསུངས་སོ། །རྗེས་ཐོབ་ཀྱི་རྣམ་
བཞག་ སྟོན་པ་ནི། སྐྱེས་བུ་ཁམས་དྲུག་འདུས་པའི་ཕྱིར། །ཡང་དག་མ་ཡིན། །
ཞེས་གསུངས། མཉམ་བཞག་དེ་ལས་ལངས་ནས་བརྟགས་པ་ན། བདག་ཉིད་ཀྱི་
ཤེས་པ་མ་རིག་པའི་གདོན་གྱིས་བཟུང་བའི་དབང་གིས་ཕྱིན་ཅི་ལོག་ཏུ་སྣང་བའི་
སྐྱེས་བུ་ནི་མེད་མོད། འོན་ཀྱང་སྐྱེས་བུའམ། གང་ཟག་གམ། ང་ཙམ་ཞིག་ནི་ངེས་
པར་ཡོད་ལ། ཡོད་ཚུལ་ཡང་ཐོ་ཡོར་ལ་མི་དང༌། ཐག་ཁྲ་ལ་སྦྲུལ་དུ་བཏགས་པ་
ལྟར། སྐྱེས་བུ་ཞེས། རང་གི་ཁམས་དྲུག་གམ་ཕུང་པོ་ལྔ་ཚོགས་ཙམ་ལ་བཏགས་
པའི་མིང་ཙམ། བརྡ་ཙམ་རྟོག་པས་བཏགས་ཙམ་དང་། ཡང་དག་པ་མ་ཡིན་པ་སྒྱུ་
མ་ལྟ་བུའི་སྟོང་པ་རྟེན་འབྲེལ་དུ་ཤར་བ་ཙམ་ལ་ངེས་ཤེས་བསྐྱེད་ནས་བསྒོམ་
ཞིང་། མདོ་སྡེ་ཟབ་མོའི་དབྱངས་ཀྱིས་ཀྱང་དྲན་པར་བྱ་སྟེ། ཏིང་ངེ་འཛིན་རྒྱལ་པོ་
ལས། སྒྱུ་མ་བྱེད་པ་དག་གིས་གཟུགས་སྤྲུལ་ཏེ། །རྟ་དང་གླང་པོ་ཤིང་རྟ་སྣ་ཚོགས་
བྱས། །དེ་ལ་ཇི་ལྟར་སྣང་བ་གང་ཡང་མེད། །ཆོས་རྣམས་ཐམས་ཅད་དེ་བཞིན་
ཤེས་པར་གྱིས། །ཇི་ལྟར་བུ་མོ་གཞོན་ནུའི་རྨི་ལམ་ན། །བུ་ཕོ་བྱུང་ཞིང་ཤི་བ་དེས་
མཐོང་ནས། །བྱུང་ནས་དགའ་ཞིང་ཤི་ནས་མི་དགའ་ལྟར། །ཆོས་རྣམས་ཐམས་
ཅད་དེ་བཞིན་ཤེས་པར་གྱིས། །ཇི་ལྟར་མཚན་མོ་ཆུ་ཡི་ཟླ་བ་དག །དྭངས་ཤིང་
རྙོག་པ་མེད་པའི་ཆུ་ནང་སྣང་། །ཆུ་ཟླ་སྟོང་པ་གསོག་སྟེ་གཟུང་དུ་མེད། །ཆོས་
རྣམས་ཐམས་ཅད་དེ་བཞིན་ཤེས་པར་གྱིས། །ཇི་ལྟར་སོས་ཀའི་ཉི་མ་ཕྱེད་དུས་ན། །
སྐྱེས་ བུ་ སྐོམ་ པས་ གདུངས་ཤིང་འགྲོ་བ་ཡིས། །སྨིག་རྒྱུ་དག་ལ་ཆུ་ཡི་ཕུང་པོར་
མཐོང་། །ཆོས་རྣམས་ཐམས་ཅད་དེ་བཞིན་ཤེས་པར་གྱིས། །སྨིག་རྒྱུ་ལ་ཡང་ཆུ་ནི་
ཡོད་མ་ཡིན། །སེམས་ཅན་རྨོངས་ པ་ དེ་ ལ་ འཐུང་ འདོད་དེ། །མི་བདེན་ ཆུ་ནི་
- 96 -



དགེ་ལྡན་བཀའ་བརྒྱུད་རིན་པོ་ཆེའི་བཀའ་སྲོལ་ཕྱག་རྒྱ་ཆེན་པོའི་རྩ་བ་རྒྱས་པར་བཤད་པ་ཡང་གསལ་སྒྲོན་མེ།
བཏུང་བར་ཡོང་མི་ནུས། །ཆོས་རྣམས་ཐམས་ཅད་དེ་བཞིན་ཤེས་པར་གྱིས། །ཇི་
ལྟར་ཆུ་ཤིང་རློན་པའི་སྡོང་པོ་ལ། །སྙིང་པོ་འདོད་ཕྱིར་སྐྱེས་བུས་དེ་གཤགས་ཀྱང་། །
ནང་དང་ ཕྱི་རོལ་ཀུན་ན་སྙིང་པོ་མེད། །ཆོས་རྣམས་ཐམས་ཅད་དེ་བཞིན་ཤེས་
པར་གྱིས། །ཞེས་སོ། །
དེ་ལྟར་རང་རྒྱུད་ཀྱིས་བསྡུས་པའི་གང་ཟག་གི་བདག་མེད་ལ་གོམས་པ་
ཉམས་འོག་ཏུ་ཚུད་པ་ན། སྡུད་པ་ལས། བདག་ཅི་འདྲ་བ་དེ་འདྲར་སེམས་ཅན་
ཐམས་ཅད་ཤེས། །སེམས་ཅན་ཐམས་ཅད་ཅི་འདྲ་དེ་འདྲར་ཆོས་ཀུན་ཤེས། །
ཞེས་གཞན་གང་ཟག་དང་ཆོས་ཀྱི་བདག་མེད་སྒོམ་ཚུལ་བསྟན་པའི་ཕྱིར། ཇི་ལྟ་
བར། དེ་ བཞིན་ ཁམས་ ནི་ རེ་ རེ་ ཡང་། །འདུས་ ཕྱིར་ ཡང་ དག་ ཉིད་དུ་མིན། །
གསུངས་པ་ཇི་བཞིན་བཙལ་བ་ན། །མཉམ་བཞག་མཉམ་པར་འཇོག་མཁན་
སོགས། །རྡུལ་ཕྲན་ཙམ་ཡང་མ་རྙེད་པ། །དེ་ཚེ་གཡེང་མེད་རྩེ་གཅིག་ཏུ། །ནམ་
མཁའ་ལྟ་བུའི་མཉམ་བཞག་སྐྱོང་། །ཞེས་བཤད་དོ། །
དེ་ཡང་ སྐྱེ་འཕགས་ ཐམས་ཅད་དང༌། ཕྱི་ནང་གི་སའི་ཁམས་དང༌། དེ་
བཞིན་དུ་ ཆུ་དང༌། མེ་དང༌། རླུང་དང༌། རྣམ་པར་ཤེས་པའི་ཁམས་ནི་རེ་རེ་བ་
དང༌། ཡང་འདུས་པ་སོགས་འཁོར་འདས་ཀྱི་ཆོས་ཐམས་ཅད། རང་ཅག་རྣམས་
ཀྱི་བློ་ལ་སྣང་བ་དེ་ངེས་པར་བྱས་ནས། སྔར་སྐྱེས་བུའི་སྣང་ཚུལ་དང་འཛིན་ཚུལ་
བརྟགས་ནས་མཉམ་པར་འཇོག་པ་ཇི་ལྟ་བར། གཏན་ལ་ཕབ་སྟེ། བདེན་པར་
གྲུབ་པ་རྡུལ་ཙམ་ཡང་མ་རྙེད་པ་དེའི་ཚེ། མ་རྙེད་པ་ནི་རྙེད་པའི་མཆོག་དང་། མ་
མཐོང་བ་མཐོང་བ་དམ་པར་གསུངས་པ་བཞིན་སེམས་ཀྱི་དོན་དམ་པའི་ངོ་བོ་
མཐོང་བས་སེམས་ངོ་འཕྲོད་པ་ཡིན་པས་དེ་ཁའི་ངང་ལ་གཡེང་བ་མེད་པར་རྩེ་
-97 -



མཁྱེན་བརྩེའི་འོད་སྣང་ལས། པཎ་ཆེན་བློ་བཟང་ཆོས་ཀྱི་རྒྱལ་མཚན་གྱི་གསུང་སྐོར།
གཅིག་ཏུ། བདེན་གྲུབ་བཀག་ཙམ་ཆོས་ཉིད་ནམ་མཁའ་ལྟ་བུའི་མཉམ་བཞག་
སྐྱོང་ངོ་། །
ཡང་ན་བདག་ཏུ་འདོགས་པའི་གཞི་ཕྲ་བ་རླུང་སེམས་ཤིན་ཏུ་ཕྲ་བར་
གསུངས་ཤིང་། གདམས་ངག་པ་རྣམས་ཀྱང་སེམས་ཀྱི་གནས་ལུགས་གཏན་ལ་
འབེབས་པ་ལ་སེམས་ངོ་སྤྱོད་པར་བཞེད་པ་ལྟར་སྨྲས་པ། ཡང་ན་མཉམ་པར་
བཞག་པའི་ངང་། །གཟུགས་སུ་མ་གྲུབ་སྟོང་སང་ང་། །སྒྲིབ་མེད་སྣ་ཚོགས་འཆར་
ཞིང་འཕྲོ། །འགག་མེད་གསལ་ཞིང་རིག་པའི་རྒྱུན། །ཆད་པ་མེད་པར་འཇུག་པའི་
སེམས། །ལྟོས་མེད་སྣང་ཞིང་འཛིན་པ་ཡི། །ཞེན་ཡུལ་མགོན་པོ་ཞི་བ་ལྷས། །
རྒྱུན་དང་ཚོགས་ཞེས་བྱ་བ་ནི། །འཕྲེང་བ་དམག་སོགས་བཞིན་དུ་བརྫུན། །ཞེས་
གསུངས་ལུང་དང་རིགས་པ་ཡིས། །སྣང་ཚུལ་ལྟར་དུ་མ་གྲུབ་པའི། །ངང་དུ་རྩེ་
གཅིག་མཉམ་པར་ཞོག་ཅེས་སོ། །
ཡང་ན་ཟླ་བའི་ཞབས་ཀྱིས། སེམས་ཉིད་ཀྱིས་ནི་སེམས་ཅན་འཇིག་རྟེན་
དང་། །སྣོད་ཀྱི་འཇིག་རྟེན་ཤིན་ཏུ་སྣ་ཚོགས་འགོད། །ཅེས་སེམས་སྣོད་བཅུད་
ཐམས་ཅད་ཀྱི་རྩ་བར་བསྟན་པས། སེམས་ཀྱི་གཞི་རྩ་ཆོད་ན་འཕྲུལ་གཞན་དང་
མི་འདྲ་བས་འདི་ལྟར་བྱ་སྟེ། སྔར་གྱི་རྒྱུན་མཉམ་པར་བཞག་པའི་ངང་ནས་རང་
སེམས་ལ་བརྟགས་པ་ནི་གཟུགས་གང་དུ་ཡང་མ་གྲུབ་པས་སྟོང་སང་ངེ་བ། ཉི་མ་
ལ་སྤྲིན་ལྟ་བུའི་སྒྲིབ་པ་མེད་པ། མི་འགྱུ་དགུ་འགྱུ། མི་དྲན་དགུ་དྲན་སྣ་ཚོགས་
འཆར་ཞིང་། ཕྱིར་འཕྲོ་བ། མར་མེ་ཤི་བ་ལྟ་བུའི་འགག་པ་མེད་པ་གསལ་ཞིང་
རིག་པའི་རྒྱུན་ཆད་པ་མེད་པར་བྲེང་ཆགས་སུ་འཇུག་པའི་སེམས་དེ། རང་སེམས་
འཛིན་པའི་བློ་ལ་གང་ལ་ཡང་ལྟོས་པ་མེད་པར་རང་དབང་དུ་སྣང་ཞིང་། སྣང་བ་
- 98 -



དགེ་ལྡན་བཀའ་བརྒྱུད་རིན་པོ་ཆེའི་བཀའ་སྲོལ་ཕྱག་རྒྱ་ཆེན་པོའི་རྩ་བ་རྒྱས་པར་བཤད་པ་ཡང་གསལ་སྒྲོན་མེ།
ལྟར་འཛིན་པའི་ཞེན་ཡུལ་ལམ་སྣང་བ་ལྟར་གྱི་སེམས་དེ། མགོན་པོ་ཞི་བ་ལྷས་
སྤྱོད་འཇུག་ཏུ། རྒྱུན་དང་ཚོགས་ཞེས་བྱ་བ་ནི། །འཕྲེང་བ་དམག་སོགས་བཞིན་དུ་
བརྫུན། །ཞེས་འཕྲེང་བའི་ཆ་ཤས་རེ་རེ་ནས་སྲད་བུར་བརྒྱུས་པ་ལ། འཕྲེང་བ་
ཞེས་བཏགས་ཙམ་དང་། གོ་མཚོན་ཐོགས་པའི་སྐྱེས་བུ་རེ་རེ་ནས་འདུས་པ་ལ་
དམག་ཅེས་མིང་རྐྱང་བཏགས་ཙམ་མ་གཏོགས་བདེན་པར་མ་གྲུབ་ཅེས་གསུངས་
པའི་ལུང་དང་རིགས་པ་ཡིས། སྣང་ཚུལ་ལྟར་དུ་མ་གྲུབ་པར་ངེས་པའི་ངང་དུ་རྩེ་
གཅིག་ཏུ་མཉམ་པར་ཞོག་ཅིག །དེ་ལྟར་ཡང་བརྒྱད་སྟོང་པ་ལས། སེམས་ལ་
སེམས་མ་མཆིས་ཏེ། སེམས་ཀྱི་རང་བཞིན་ནི་འོད་གསལ་བའོ། །ཞེས་སེམས་ལ་
རང་བཞིན་གྱིས་གྲུབ་པའི་སེམས་མ་མཆིས་ཏེ། སེམས་ཀྱི་རང་བཞིན་འོད་གསལ་
བ་སྟོང་པ་ཉིད་དོ། །ཞེས་གསུངས་ཤིང་དཀོན་བརྩེགས་ལས་ཀྱང་། སེམས་ནི་
དུས་ གསུམ་ གྱི་ སངས་ རྒྱས་ ཐམས་ཅད་ ཀྱིས་ ཀྱང་ མ་ གཟིགས་ མི་ གཟིགས་
གཟིགས་པར་མི་འགྱུར་རོ། །ཞེས་གསུངས་སོ། །རྗེ་མར་པས་ཀྱང་སེམས་ཀྱི་ཆོས་
ཉིད་ཇི་ལྟ་བ་བཞིན་ངེས་ནས་སྒོམ་པ་ལ་སེམས་སྟོང་པ་ཉིད་ལ་སྦར་ཟིན་གྱི་ཐ་
སྙད་མཛད་དེ། ཇི་སྐད་དུ། ཤར་ཆུ་བོ་གངྒཱའི་འགྲམ་དུ་ཕྱིན། །རྗེ་མེ་ཏཱི་ཆེན་པོའི་
བཀའ་དྲིན་གྱིས། །གཞི་ཆོས་ཉིད་སྐྱེ་བ་མེད་པ་རྟོགས། །སེམས་སྟོང་པ་ཉིད་ལ་
སྦར་ཟིན་བྱས། །དོན་སྤྲོས་བྲལ་གཉུག་མའི་ངོ་བོ་མཐོང་། །སྐུ་གསུམ་མ་དང་
མངོན་སུམ་མཇལ། །མི་ཁོ་བོའི་སྤྲོས་པ་དེ་ནས་ཆོད། །ཅེས་གསུངས་ཤིང་། འགྲོ་
མགོན་ ཕག་གྲུས་ཀྱང་། འཁོར་འདས་གཉིས་ཀྱི་རྩ་བ་སེམས། །སེམས་གདོད་
ནས་དག་པ་དེ་བཞིན་ཉིད། །གདོད་ནས་ཞི་ཞིང་མ་སྐྱེས་པས། །སེམས་ཡེ་ནས་
སྤྲོས་པའི་མཐའ་དང་བྲལ། །ཞེས་གསུངས་སོ། །
- 99 -



-
མཁྱེན་བརྩེའི་འོད་སྣང་ལས། པཎ་ཆེན་བློ་བཟང་ཆོས་ཀྱི་རྒྱལ་མཚན་གྱི་གསུང་སྐོར།
མདོར་ན་བདག་ཅག་གི་དགེ་བའི་བཤེས་གཉེན་ཐམས་ཅད་མཁྱེན་པ་མ་
ཡིན་པ་ལ་ཡིན་པར་གྲགས་པ་ལྟ་བུ་མིན་པ། དོན་དང་མཐུན་པའི་ཐམས་ཅད་
མཁྱེན་པ་སངས་རྒྱས་ཡེ་ཤེས་ཞབས་ཀྱི་ཞལ་སྔ་ནས་ཀྱི་ཞལ་གདམས་འགོད་པ།
མདོར་ན་བདག་གི་དགེ་བའི་བཤེས། །དོན་དང་མཐུན་པའི་ཐམས་ཅད་མཁྱེན། །
སངས་རྒྱས་ཡེ་ཤེས་ཞལ་སྔ་ནས། །གང་ཤར་རྣམ་རྟོག་འཛིན་པར་ཡོངས་རིག་
ན་༑ ༑དོན་དམ་ཆོས་དབྱིངས་གཞན་ལ་ལྟོས་མེད་འཆར། །ཤར་བའི་ངང་དུ་རིག་པ་
ཞུགས་པ་ལ། །རྩེ་གཅིག་མཉམ་པར་འཇོག་པ་ཨེ་མ་ཧོ། །ཞེས་གང་ཤར་རྣམ་རྟོག་
འཛིན་པ་སྟེ། གང་ཤར་རྟོགས་པས་བཏགས་པ་ཙམ་དུ་རིག་ན། དོན་དམ་ཆོས་
ཉིད་རྐྱེན་གཞན་ལ་མ་བལྟོས་པར་བློ་ཡུལ་དུ་འཆར་ཏེ་འཇུག་པར། ཐ་སྙད་བདེན་
པ་ཐབས་སུ་གྱུར་པ་དང་། །དོན་དམ་བདེན་པ་ཐབས་བྱུང་གྱུར་པ་སྟེ། །ཞེས་གསུངས་
པ་བཞིན་ནོ། །
ཤར་བའི་ངང་དུ་རིག་པ་ཞུགས་པ་སྟེ། ཆོས་ཉིད་བློ་ཡུལ་དུ་ཤར་བ་དེ་
དང་། ཡུལ་ཅན་ཤེས་པ་རྩེ་གཅིག་ཏུ་སྦྱར་ནས་མཉམ་པར་འཇོག་པ་ནི་ངོ་མཚར་
བའོ། །ཞེས་གསུངས་པའི་རྐང་པ་ཕྱི་མ་གཉིས་ཀྱི་དོན་དང་མཐུན་པར། དམ་པས་
ཀྱང་། སྟོང་པའི་ངང་དུ་རིག་པའི་མདུང་སྐོར་བྱ། །ལྟ་བ་ལ་ཐོགས་ཐུག་མེད་དོ་དིང་
རི་བ། །ཞེས་སོགས་གསུངས་པ་དགོངས་པ་གཅིག་ཏུ་གནས་སོ། །
གསུམ་པ་རྗེས་ནི་ཕྱག་རྒྱ་ཆེན་པོ་ལ་མཉམ་པར་བཞག་པའི་དགེ་བ་
རྣམས་བླ་ན་མེད་པའི་བྱང་ཆུབ་ཏུ་བསྔོ་བ་སྟེ། རྩ་བར། འདི་ལ་སྦྱོར་དངོས་རྗེས་
གསུམ་ལས། །ཞེས་དངོས་སུ་བསྟན་པ། མཇུག་གང་དུ་སྦྱོར་ཚུལ་ཁོང་ན་གནས་
ཀྱང་མི་གསལ་བ་མཚམས་འདིར་སྦྱོར་ཆ་ཡིན་ཅིང་། སླན་ཆད་ས་མཚམས་ཕྱེད་
བས
- 100 -



，
དགེ་ལྡན་བཀའ་བརྒྱུད་རིན་པོ་ཆེའི་བཀའ་སྲོལ་ཕྱག་རྒྱ་ཆེན་པོའི་རྩ་བ་རྒྱས་པར་བཤད་པ་ཡང་གསལ་སྒྲོན་མེ།
པའི་ཕྱིར་རྩ་བར་འགོད་ནའང་། རྗེས་ནི་ཕྱག་ཆེན་བསྒོམས་པ་ལས། །བྱུང་བའི་
རྣམ་དཀར་ཅི་མཆིས་པ། །དུས་གསུམ་དགེ་ཚོགས་རྒྱ་མཚོར་བཅས། །བླ་མེད་བྱང་
ཆུབ་ཆེན་པོར་བསྔོ། །ཞེས་སྦྱར་ཀྱང་རུང་ངོ་། །
ད་ནི་ཕྱག་རྒྱ་ཆེན་པོ་ལ་མཉམ་པར་བཞག་པའི་མཉམ་བཞག་ལས་ལངས་
ནས་རྗེས་ཐོབ་ཏུ་ཉམས་ལེན་ཇི་ལྟར་སྐྱོང་ཚུལ་དང་། སླར་ཡང་མཉམ་པར་འཇོག་
པའི་ཚེ་དགག་བྱའི་དོན་སྤྱི་འཕྱུག་མེད་དུ་ངེས་པར་བྱ་བ་དང་། མཉམ་རྗེས་ཅི་
ཡང་རུང་བའི་སྐབས་སུ་མཐའ་གཞན་དུ་དོགས་པའི་དོགས་པ་བསལ་བ་རྣམས་
ཕྱོགས་གཅིག་ཏུ་བསྟན་པའི་ཕྱིར་འདི་ལྟར། དེ་ལྟར་གོམས་ནས་ཚོགས་དྲུག་གི །
ཡུལ་དུ་སྣང་བ་ཅི་ཤར་ཡང་། །སྣང་ཚུལ་ཞིབ་མོར་རྟོགས་ཤིག་དང་། །གནས་
ཚུལ་རྗེན་པར་ལྷང་གིས་འཆར། །གང་ཤར་ངོས་འཛིན་ལྟ་བའི་གནད། །མདོར་ན་
རང་སེམས་ལ་སོགས་པ། །གང་གང་སྣང་བའི་དོན་དེར་ནི། །མ་འཛིན་དེ་དེའི་གནས་
ཚུལ་དེ། །ངེས་པར་གྱིས་ལ་རྟག་ཏུ་སྐྱོངས། །འདི་ལྟར་ཤེས་ནས་འཁོར་འདས་ཀྱི།
ཆོས་ཀུན་རང་བཞིན་གཅིག་ཏུ་སྦྱོར། །ཞེས་སྨྲས་སོ། །དེ་ལྟར་མཉམ་བཞག་ཏུ་
གོམས་པར་བྱས་ནས། རྗེས་ཐོབ་ཏུ་མིག་ཤེས་སོགས་ཚོགས་དྲུག་གི་ཡུལ་དུ་
གཟུགས་ལ་སོགས་པའི་སྣང་བ་ཅི་ཤར་ཡང་ཇི་ལྟར་སྣང་བའི་ཚུལ་ལ་ཞིབ་མོར་
འབྱེད་པའི་རྣམ་དཔྱོད་ཀྱིས་ལེགས་པར་རྟོགས་ཤིག་དང་། དེ་ལྟར་བརྟགས་པས་
བདེན་པར་སྣང་ཡང་གསོག་དང་གསོབ་དང་རྨི་ལམ་དང་ཆུ་ནང་གི་ཟླ་གཟུགས་
ལྟར་སྣང་ཡང་རང་དབང་གི་སྙིང་པོ་མེད་པའི་རྟེན་འབྱུང་གི་གནས་ཚུལ་རྗེན་ལྷང་
གིས་འཆར་ཞིང་། དེ་ལ་བརྟེན་ནས་ཆོས་ཉིད་ལ་ངེས་པ་ཇེ་ཆེར་འགྲོ་སྟེ། རྗེ་མི་
ཏྲིས། གང་ཤར་ངོས་འཛིན་ལྟ་བའི་བ།ནད། །ཅེས་གསུངས་པ་ལྟར་རོ། །
--
- 101 -
-



མཁྱེན་བརྩེའི་འོད་སྣང་ལས། པཎ་ཆེན་བློ་བཟང་ཆོས་ཀྱི་རྒྱལ་མཚན་གྱི་གསུང་སྐོར།
ད་ནི་མང་དུ་ཡང་ཅི་ཞིག་དགོས་མདོར་བསྡུས་ན་རང་ཅག་ཚུ་རོལ་མཐོང་
བ་རྣམས་ལ་རང་གི་སེམས་ལ་སོགས་པ་ཆོས་ཅན་གང་དང་གང་ཞིག་སྣང་བའི་
ཚུལ་དེ་ཉིད་དགག་བྱའི་སྣང་ཚུལ་ཡིན་པས། སྣང་བའི་དོན་དེར་ཞེན་ཅིང་མ་
འཛིན་པར། དེ་དང་དེའི་གནས་ཚུལ་སྣང་བ་ལྟར་དུ་གྲུབ་པ་བཀག་ཙམ་ངེས་པར་
གྱིས་ལ་མཉམ་བཞག་ནམ་མཁའ་ལྟ་བུ་དང་། དེ་ལས་ལངས་ནས་བཀག་པའི་
ཤུལ་ན་ཅི་འདུག་བལྟས་པ་ན་མིང་ཙམ། བཏགས་ཙམ་གྱི་བྱ་བྱེད་རྟེན་འབྲེལ་
བསྙོན་མེད་དུ་འཆར་བའི་རྗེས་ཐོབ་ཀྱི་རྣལ་འབྱོར་རེས་འཇོག་གིས་རྟག་ཏུ་སྐྱོང་
བ་ཡིན་ནོ། །
མཉམ་ རྗེས་སྐྱོང་ ཚུལ་འདི་ལྟར་ཤེས་པར་བྱས་ནས། འཁོར་འདས་ཀྱི་
ཆོས་མ་ལུས་པ་ཀུན་གྱིའང་བདེན་པ་བཀག་ཙམ་གྱི་དོན་དམ་པའི་རང་བཞིན་
དབྱེར་མི་ཕྱེད་པར་གཅིག་ཏུ་སྦྱར་ནས་མཉམ་པར་འཇོག་པ་དང་། རྗེས་ཐོབ་ཏུ་
ཀུན་རྫོབ་པའི་ རང་བཞིན་ སྣང་ ཙམ་སྒྱུ་མ་ལྟ་བུར་སྦྱར་ནས་གོམས་པར་བྱེད་
དགོས་ཏེ། དེ་སྐད་དུ་ཡང་འཕགས་པ་ལྷས། དངོས་པོ་གཅིག་གི་ལྟ་བོ་གང་། །དེ་
ནི་ཀུན་གྱི་ལྟ་པོར་བཤད། །གཅིག་གི་སྟོང་ཉིད་གང་ཡིན་པ། །དེ་ནི་ཀུན་གྱི་སྟོང་
ཉིད་ཡིན། །ཞེས་གསུངས་སོ། །འོ་ན་ཆོས་ཉིད་ལ་མཉམ་པར་བཞག་པའི་ངོར།
རྟེན་ཅིང་འབྲེལ་བར་འབྱུང་བའི་ཆོས་རྣམས་མིང་རྐྱང་བཏགས་ཡོད་ཙམ་དུ་སྣང་
ངམ་ཞེ་ན་སྨྲས་པ། དེ་ལྟར་ཆོས་ཉིད་ལ། ཚུལ་བཞིན་མཉམ་པར་བཞག་པའི་
ངོར། །ཡོད་མེད་ལ་སོགས་འཁོར་འདས་ཀྱི། །སྤྲོས་པའི་མཐའ་དང་བྲལ་མོད་
ཀྱི། །ཞེས་བརྗོད་པར་བྱ་སྟེ། རྗེ་བཙུན་མིད་ལས། དོན་དམ་བདེན་པའི་དབང་དུ་
ནི། །བགེགས་ལས་སངས་རྒྱས་ཉིད་ཀྱང་མེད། །སྒོམ་པ་པོ་དང་བསྒོམ་བྱ་དང༌།།
- 102 -



དགེ་ལྡན་བཀའ་བརྒྱུད་རིན་པོ་ཆེའི་བཀའ་སྲོལ་ཕྱག་རྒྱ་ཆེན་པོའི་རྩ་བ་རྒྱས་པར་བཤད་པ་ཡང་གསལ་སྒྲོན་མེ།
བགྲོད་བྱ་ས་དང་ལམ་རྟགས་མེད། །འབྲས་བུ་སྐུ་དང་ཡེ་ཤེས་མེད། །དེ་ཕྱིར་མྱ་
ངན་འདས་པ་མེད། །མིང་དང་ཚིག་གིས་བཏགས་པ་ཙམ། ཁམས་གསུམ་བརྟན་
དང་གཡོ་བར་བཅས། །གདོད་ནས་མ་གྲུབ་སྐྱེ་བ་མེད། །གཞི་མེད་ལྷན་ཅིག་སྐྱེས་
པ་མེད། །ལས་དང་ལས་ཀྱི་རྣམ་སྨིན་མེད། །དེ་ཕྱིར་འཁོར་བའི་མིང་ཡང་མེད། །
མཐར་ཐུག་དོན་ལ་དེ་ལྟར་སྣང་། །ཞེས་པ་དང་། སྨྲ་བསམ་བརྗོད་མེད་ཤེས་རབ་
ཕ་རོལ་ཕྱིན། །ཞེས་ སོགས་ དང༌། མཁས་གྲུབ་ཁྱུང་པོས་ ཀྱང་། སྣང་སྲིད་ རང་
གྲོལ་སྒྱུ་མ་རྨི་ལམ་བཞིན། །ཞེས་སོགས་གསུངས་པ་ལྟར་རོ། །
འོ་ན་དེ་ལྟར་ཡིན་ན་ལས་འབྲས་སོགས་གཏན་མེད་དམ་ཞེ་ན། དོན་དམ་
དུ་མེད་པས་མེད་གོ་མི་ཆོད་པས། ལས་འབྲས་སོགས་ཤིན་ཏུ་ཡོད་ཅེས་བརྗོད་པ།
དེ་ལས་ལངས་ནས་བརྟགས་པའི་ཚེ། །མིང་རྐྱང་བཏགས་ཡོད་ཙམ་ཞིག་གིས། །
བྱ་བྱེད་རྟེན་འབྲེལ་བསྙོན་མེད་པར། །རྨི་ལམ་སྨིག་རྒྱུ་ཆུ་ཟླ་དང་། །སྒྱུ་མ་ལྟ་བུར་
ངང་གིས་འཆར། །ཞེས་སྨྲས་པ་ལྟར། རྗེ་མིད་ལས་ཀྱང་། ཨེ་མ་སེམས་ཅན་མེད་
གྱུར་ན། །དུས་ གསུམ་ སངས་ རྒྱས་ ཅི་ ལས་བྱུང༌། །རྒྱུ་མེད་ འབྲས་ བུ་ མི་ སྲིད་
པས། །ཀུན་རྫོབ་བདེན་པའི་དབང་དུ་ནི། །འཁོར་བ་དང་ནི་མྱ་ངན་འདས། །
ཐམས་ཅད་ ཡོད་ཅེས་ཐུབ་པས་གསུངས། །ཡོད་པ་དངོས་པོར་སྣང་བ་དང་། །
མེད་པ་སྟོང་པའི་ཆོས་ཉིད་གཉིས། །ངོ་བོ་དབྱེར་མེད་རོ་གཅིག་པས། །རང་རིག་
གཞན་རིག་ཡོད་མིན་ཏེ། །ཐམས་ཅད་ཟུང་འཇུག་ཡངས་པ་ཡིན། །ཞེས་གསུངས་
ཡོད་ཚུལ་ཡང་མིང་ཙམ་བཏགས་ཙམ་དུ་ཡོད་པས་ཚིམ་པར་བྱས་ནས་
འཇོག་པ་ཡིན་ཏེ། འཕགས་མཆོག་ཀླུ་སྒྲུབ་ཞབས་ཀྱིས། གཟུགས་ཀྱི་དངོས་པོ་
- 103 -



མཁྱེན་བརྩེའི་འོད་སྣང་ལས། པཎ་ཆེན་བློ་བཟང་ཆོས་ཀྱི་རྒྱལ་མཚན་གྱི་གསུང་སྐོར།
མིང་ཙམ་ཕྱིར། །ནམ་མཁའ་ཡང་ནི་མིང་ཙམ་མོ། །ཞེས་གསུངས་པའི་ཕྱིར། དེས་
ན་འཕགས་པ་ཡབ་སྲས་བཞེད་པའི་ལྟ་བ་ཕྱག་རྒྱ་ཆེན་པོའི་གོ་དོན་མཐར་ཐུག་པ་
ནི་བཏགས་ཡོད་མིང་རྐྱང་ཞེས་པ་འདི་ཡིན་པས་གསལ་བར་བཤད་ན། དཔེར་ན་
ཁང་པ་ཀ་བ་བཞི་པ་ཞིག་གི་ནང་ན་ཀ་བ་ཡོད་པར་ནི་འདོད་དགོས་ཏེ། དེ་ན་ཀ་
བ་བཞི་ཡོད་པའི་ཕྱིར། དེའི་ཀ་བ་དེ་ནི་ཀ་བ་བཞི་པོ་སོ་སོའི་རྗེས་སུ་འགྲོ་བའི་སྤྱི་
ཡང་ཡིན་ནོ། །འོ་ན་ཀ་བ་རྫས་སྤྱི་དེའི་མཚན་གཞི་ཅི་ཡིན་ཞེས་བཙལ་ན་བཞི་པོ་
དེ་རེ་རེ་ནས་དེའི་མཚན་གཞིར་མི་རུང་། བཞི་པ་ཚོགས་པའང་དེའི་མཚན་གཞི་
མིན། །བཞི་པོ་སོ་སོ་པ་དང་། ཚོགས་ཙམ་པ་ལས་དོན་གཞན་དུ་གྱུར་པའི་དེའི་
མཚན་གཞི་ཡང་བསྟན་རྒྱུ་མེད་དོ། །དེས་ན་དེའི་ནང་གི་ཀ་བ་རྫས་སྤྱི་དེ་ནི་ཀ་བ་
བཞི་པོའི་སྟེང་དུ་ཀ་བཞིས་མིང་གིས་བཏགས་ཙམ་སྟེ། མིང་གིས་བཏགས་ཙམ་
དེས་ཚིམ་ནས་འཇོག་པ་མ་གཏོགས་བཙལ་ན་མི་རྙེད་པས་བཏགས་ཡོད་མིང་རྐྱང་
ཞེས་བྱ་སྟེ་ཆོས་ཐམས་ཅད་ལ་མཚུངས་སོ། །
ད་ནི་བསལ་བྱའི་དོགས་པ་འདི་ཡོད་དེ། ལུགས་འདི་དང་འབྲེལ་བའི་སྔ་
ཕྱིའི་ཡི་གེ་འགོད་པ་པོ་སོགས་འགའ་ཞིག །སོ་སྐྱེའི་ཤེས་པ་ཐམས་ཅད་འཁྲུལ་
ཤེས་དང་། དེའི་རྒྱུ་མཚན་གྱིས་སོ་སྐྱེའི་བློ་ལ་སྣང་བ་གང་ཤར་ཐམས་ཅད་རང་
བཞིན་གྱིས་གྲུབ་པར་སྣང་ཞིང་འཆར་ཞེས་ཟེར་བཞིན་དུ། ད་ལྟའི་སྣང་ཚུལ་འདི་
ལས་གཞན་པའི་དགག་བྱའི་སྣང་ཚུལ་བདེན་གྲུབ་རྭ་རོང་ངེ་བ་ཞིག་འཛིན་པར་
འདོད་པ་ནི། རང་ཅག་སོ་སྐྱེའི་བློ་ལ་སྣང་བ། སྣང་བ་ལྟར་མ་གྲུབ་ཟེར་མ་ནུས་
པས་ ནོངས་ པར་ འདུག་པ། དེ་ལྟར་ན་ རང་ རྒྱུད་ པའི་ མཁས་ པ་ རྣམས་ ཀྱིས་
གཟུགས་སོགས་བློ་གནོད་མེད་ལ་སྣང་བའི་དབང་གིས་ཡོད་པར་ཞལ་གྱིས་
- 104 -



དགེ་ལྡན་བཀའ་བརྒྱུད་རིན་པོ་ཆེའི་བཀའ་སྲོལ་ཕྱག་རྒྱ་ཆེན་པོའི་རྩ་བ་རྒྱས་པར་བཤད་པ་ཡང་གསལ་སྒྲོན་མེ།
བཞེས་པ་ལ། དཔལ་ལྡན་ཟླ་བས་དགག་པ་ཇི་ལྟར་མཛད་པའི་ཚུལ་ལེགས་པར་
སོམས་ཤིག །འོན་ཀྱང་ཚུར་མཐོང་གི་དབང་ཤེས་ལྔ་ལ་ཡུལ་ལྔ་ཚུགས་ཐུབ་ཏུ་མ་
གྲུབ་བཞིན་དུ་ཚུགས་ཐུབ་ཏུ་གྲུབ་པར་སྣང་བས་འཁྲུལ་ཤེས་དང་། ཡུལ་ལྔ་རང་
མཚན་དུ་གྲུབ་པར་སྣང་བའི་ཆ་ལ་ཚད་མ་དང་། དེའི་རྒྱུ་མཚན་གྱིས་དེ་དག་ཐ་
སྙད་དུ་འཇོག་པའི་ཚད་མར་འཇོག་པ་སོགས་ནི་ཤེས་དགོས་སོ། །
ཡང་མང་པོ་ཞིག་གང་ཟག་མི་འགོག །གང་ཟག་བདེན་གྲུབ་འགོག་པར་
གསུངས་སྙམ་དུ། མཉམ་བཞག་ཏུ་གང་ཟག་ལིང་པོ་ཞིག་བཞག་ནས། བློས་བྱས་
ཀྱི་གང་ཟག་བདེན་གྲུབ་ཞིག་འགོག་པའི་ངལ་བ་བྱེད་པ་ནི་ཆེས་མི་འཐད་དེ་རྟག་
མཐར་འགྱུར་བའི་ཕྱིར་རོ། །གཞན་ཡང་བརྗོད་པར་བྱ་བ་དུ་མ་འདུག་ནའང་མང་
བས་འཇིགས་པའི་ཕྱིར་དེ་ཙམ་མོ། །དེ་ལྟར་བསྒོམས་པས་རྟག་ཆད་ཀྱི་མཐའ་
དང་བྲལ་བའི་ལམ་བཟང་མངོན་དུ་འགྱུར་ཚུལ་བསྟན་པ། སྣང་བས་སྟོང་པ་མི་
སྒྲིབ་ཅིང་། །སྟོང་པས་སྣང་བ་མི་འགོག་པ། །སྟོང་དང་རྟེན་འབྱུང་དོན་གཅིག་
པའི། །ལམ་བཟང་དེ་ཚེ་མངོན་སུམ་འགྱུར། །ཞེས་སྨྲས་ཏེ། འདི་དང་མཐུན་པར་
རྗེ་ཐམས་ཅད་མཁྱེན་པས། སྣང་བ་རྟེན་འབྲེལ་བསླུ་བ་མེད་པ་དང་། །སྟོང་པ་
ཁས་ལེན་བྲལ་བའི་གོ་བ་གཉིས། །ཇི་སྲིད་སོ་སོར་སྣང་བ་དེ་སྲིད་དུ། །ད་དུང་
ཐུབ་པའི་དགོངས་པ་རྟོགས་པ་མེད། །ནམ་ཞིག་རེས་འཇོག་མེད་པར་ཅིག་ཅར་
དུ། །རྟེན་འབྲེལ་མི་བསླུར་མཐོང་བ་ཙམ་ཉིད་ནས། །ངེས་ཤེས་ཡུལ་གྱི་འཛིན་
སྟངས་ཀུན་འཇིག་ན། །དེ་ཚེ་ལྟ་བའི་དཔྱད་པ་རྫོགས་པ་ལགས། །ཞེས་པ་དང་།
འཇུག་པར་ཡང་། དེ་བཞིན་ཆོས་རྣམས་ཐམས་ཅད་སྟོང་ན་ཡང་། །སྟོང་ཉིད་དག་
ལས་རབ་ཏུ་སྐྱེ་བར་འགྱུར། །བདེན་པ་གཉིས་སུའང་རང་བཞིན་མེད་པའི་ཕྱིར།།
- 105 -



མཁྱེན་བརྩེའི་འོད་སྣང་ལས། པཎ་ཆེན་བློ་བཟང་ཆོས་ཀྱི་རྒྱལ་མཚན་གྱི་གསུང་སྐོར།
དེ་དག་རྟག་པ་མ་ཡིན་ཆད་པའང་མིན། །ཞེས་དང་། མགོན་པོ་ཀླུ་སྒྲུབ་ཀྱིས་ཀྱང་།
ཆོས་རྣམས་སྟོང་པ་ཉིད་ཤེས་ནས། །རྒྱུ་དང་འབྲས་བུ་འཐད་པ་གང་། །ངོ་མཚར་
ལས་ཀྱང་འདི་ངོ་མཚར། །རྨད་བྱུང་ལས་ཀྱང་འདི་རྨད་བྱུང་། །ཞེས་གསུངས་པ་
ལྟར་གོ་སླའོ། །
དེ་ལྟར་ཞི་གནས་ཀྱི་རྟ་ལ་བསྐྱོན་ནས་ཕྱག་ཆེན་བསྐྱངས་པས་སྟོང་པ་ཉིད་
ལ་དམིགས་པའི་དཔྱད་སྟོབས་ཀྱིས་ལུས་སེམས་ཤིན་སྦྱངས་ཀྱི་བདེ་བས་ཟིན་
པའི་ཏིང་ངེ་འཛིན་ནམ་ཐོབ་པ་ན་སྦྱོར་ལམ་དྲོད་ཐོབ་པ་ཡིན་ནོ། །བཀའ་རྒྱུད་
གོང་མ་འགའ་ཞིག་ནི་ཕྱག་ཆེན་གྱི་ལམ་ལ་རྣལ་འབྱོར་བཞིའི་རྣམ་བཞག་མཛད་
དེ། སེམས་ལ་རྩེ་གཅིག་ཏུ་དམིགས་པས་རྩེ་གཅིག་དང༌། སེམས་སྤྲོས་བྲལ་དུ་
རྟོགས་པས་སྤྲོས་བྲལ་དང་། སྣང་སེམས་རོ་གཅིག་ཏུ་རྟོགས་པས་རོ་གཅིག་དང་།
མཚན་བཅས་ཀྱིས་སྒོམ་དུ་མེད་པས་སྒོམ་མེད་དེ་བཞི་ཡིན་ལ། ས་མཚམས་རྗེ་
རྒོད་ཚང་བ་ནི་དང་པོ་མོས་སྤྱོད། གཉིས་པ་མཐོང་ལམ། གསུམ་པ་ས་གཉིས་པ་
ནས་ས་བདུན་པའི་བར། བཞི་པ་དག་ས་སོགས་ཀྱི་ངོ་བོར་བཞེད། ཞང་རིན་པོ་
ཆེ་ནི། ཕྱག་རྒྱ་ཆེན་པོ་གཅིག་ཆོད་ལ། །རྨོངས་པས་ས་ལམ་བརྩི་བ་འཁྲུལ། །
འོན་ཀྱང་རྨོངས་པ་དགའ་བའི་ཕྱིར། །མཚན་ཉིད་ཐེག་པའི་ས་ལམ་རྣམས། །
འདིར་ཡང་དོད་པོ་བརྩི་བར་བྱ། །གསུངས་ཤིང་། བརྩི་ཚུལ་ རྗེ་རྒོད་ཚང་བ་དང་
འདྲའོ། །སྤྲོས་བྲལ་ ས་དང་པོར་མཛད་པ་ལ། གཞུང་ལུགས་པ་འགས་དེ་ མི་
འཐད་དེ། རྗེས་ཐོབ་ཏུ་ཡོན་ཏན་བརྒྱ་ཕྲག་བཅུ་གཉིས་མེད་པའི་ཕྱིར་ཞེས་བརྒལ་
བ་ལ། ཞང་རིན་པོ་ཆེ་ནི། ཁྱུང་རྩལ་སྒོང་ཤུན་ནང་ནས་རྫོགས། །སྒོང་ཤུན་བྲལ་
ན་ནམ་འཕང་སྤྱོད། །སྐུ་གསུམ་ཡོན་ཏན་སེམས་ལ་རྫོགས། །སྒྱུ་ལུས་ཞིག་ན་
- 106 -



དགེ་ལྡན་བཀའ་བརྒྱུད་རིན་པོ་ཆེའི་བཀའ་སྲོལ་ཕྱག་རྒྱ་ཆེན་པོའི་རྩ་བ་རྒྱས་པར་བཤད་པ་ཡང་གསལ་སྒྲོན་མེ།
གཞན་དོན་འཆར། །ཞེས་གསུངས་ལ། འཇིག་རྟེན་མགོན་པོའི་གསུང་ནས། ཁྱེད་
ཀྱི་ཁྱབ་པ་དེ་ངེས་པའི་བསྟན་བཅོས་ཀྱི་ལུང་རྙེད་ན་ཁོ་བོས་རྟ་བཟང་པོ་སྟེར། ས་
བཅུ་པའི་མདོ་ལས་གསུངས་པ་ནི་སྐྱེ་བ་ཕྱི་མའི་དབང་དུ་མཛད་པ་ཡིན་གསུངས།
གསུང་དགོས་པ་ཅན་འདི་རིགས་ཀྱི་ཡིན་པ་འདྲ། རྗེ་བཙུན་ས་པཎ་གྱིས། དགེ་
སློང་ནམ་མཁའ་འབུམ་གྱི་དྲི་ལན་དུ། འབྲི་སྟག་དང་ཕྱག་རྒྱ་བའི་ཆོས་ལུགས་
འདི་རྒྱུད་དང་སྡེ་སྣོད་གང་དང་མི་མཐུན་པ་གདའ། འདི་ཡང་དག་པའི་ལམ་མ་
ལགས་སམ་སྙམ་དུ་སེམས་ཚིག་འདི་ཉིད་གཞན་དུ་མ་འཕེལ་བ་ཞིག་མཛོད།
ཅེས་གསུངས་པའང་མཆིས་སོ། །འོན་ཀྱང་འཕགས་པའི་སྐྱེ་བོ་རྣམས་ཀྱི་མཛད་པ་
རྣམ་ཐར་སོ་སོ་སྐྱེ་བོ་རྣམས་ཀྱི་ཡུལ་ལས་འདས་ཤིང་ཆོས་དང་། སྐྱེས་བུ་དམ་པ་
ལ་བརྟེན་པའི་སྡིག་པ་ཤིན་ཏུ་མི་བཟད་པས་ཕྱོགས་འཛིན་གྱི་སྡང་ཤུགས་དོར་
ནས་དག་སྣང་ནོར་བུའི་འོད་ཀྱིས་ཁྱབ་པར་མཛད་དུ་གསོལ་ཞེས་ཆོས་ཀྱི་རྒྱལ་
མཚན་གསོལ་བ་འདེབས་སོ། །
གསུམ་པ་ནི་འདི་ལྟར། དེ་སྐད་སྨྲ་བ་མང་ཐོས་སྤོང་བ་པ། །བློ་བཟང་ཆོས་
ཀྱི་རྒྱལ་མཚན་ཞེས་བྱ་སྟེ། །དགེ་བས་འགྲོ་ཀུན་ཞི་སྒོ་གཉིས་པ་དང་། །བྲལ་བའི་
ལམ་འདིས་མྱུར་དུ་རྒྱལ་གྱུར་ཅིག །ཅེས་དམ་བཅའ་མཐར་ཕྱིན་པའི་ཚུལ་དང་།
བརྩམས་པའི་དགེ་བ་འགྲོ་བ་རྣམས་སྒྲིབ་གཉིས་ཀྱི་གཡུལ་ལས་རྒྱལ་བའི་ཕྱིར་
བསྔོ་བའོ། །
སྨྲས་པ། མདོ་རྒྱུད་རྒྱ་མཚོ་བསྲུབས་པའི་སྙིང་པོ་མཆོག །རྒྱ་བོད་མཁས་
གྲུབ་ཡོངས་ཀྱི་དགོངས་པའི་གནད། །གྲུབ་མཆོག་དམ་པ་མ་ལུས་གཤེགས་པའི་
ལམ། །ཕྱག་ཆེན་བསྟན་པའི་ཉི་མ་དེང་འདིར་ཤར། །མ་རིག་འཁྲུལ་བའི་མྱོས་
• 107-



མཁྱེན་བརྩེའི་འོད་སྣང་ལས། པཎ་ཆེན་བློ་བཟང་ཆོས་ཀྱི་རྒྱལ་མཚན་གྱི་གསུང་སྐོར།
ཆུས་ཡིད་དྲངས་ནས། །འཇིགས་རུང་སྲིད་པའི་བཙོན་ཁང་ར་བར་ཆུད། །སྡུག་
བསྔལ་གསུམ་གྱིས་མནར་བའི་ལུས་ཅན་རྣམས། །ངལ་གསོའི་བསྟི་གནས་དགའ་
བའི་ཚལ་འདི་ཡིན། །མཐའ་དག་འགྲོ་ལ་ལམ་བཟང་མཚོན་པའི་མིག །སྐྱེས་ཆེན་
དམ་པ་རྣམས་ཀྱི་བཞེད་པའི་སྲོལ། །ཕྱག་ཆེན་མ་འདྲེས་གསལ་བ་མཛེས་པའི་
གཟུགས། །འཆར་བྱེད་གང་འདི་ནོར་བུའི་མེ་ལོང་ཉིད། །འདི་ནང་ཆོས་བརྒྱད་
འཆིང་བའི་སྒྲོག་བཅད་དེ། །དབེན་པའི་གནས་སུ་ཏིང་འཛིན་བདེ་བ་ལ། །འདོད་
དགུར་སྤྱོད་པའི་སྐལ་ལྡན་མང་པོ་ལ། །འཁྲུལ་མེད་ལམ་བཟང་འདོམས་པའི་བླ་
མའང་ཡིན། །ཚུལ་འདིར་འབད་ལས་བྱུང་བའི་དགེ་བའི་ཚོགས། །བསིལ་ཟེར་ཐུར་
མས་ཕྱེ་བའི་ཀུན་ལྟར། །མཆོག་ཏུ་དཀར་བ་གང་ཞིག་བསགས་པ་དེ། །མ་རྣམས་
སྒྲོལ་ཕྱིར་བྱང་ཆུབ་ཆེན་པོར་བསྔོ། །དེ་ཡི་མཐུ་ལས་འགྲོ་བ་མ་ལུས་པ། །ཡིད་ཀྱི་
བུམ་བཟང་མདོ་སྔགས་ཟུང་འབྲེལ་གྱི། །ཕྱག་ཆེན་ལེགས་བྲིས་ཨ་མྲྀ་ཏས་གང་
སྟེ། །ཟུང་འཇུག་བདེ་བ་ཆེ་ལ་ལོངས་སྤྱོད་ཤོག །ཅེས་དགེ་ལྡན་བཀའ་རྒྱུད་ཀྱི་
བཀའ་སྲོལ་ཕྱག་རྒྱ་ཆེན་པོའི་རྩ་བ་རྒྱས་པར་བཤད་པ་ཡང་གསལ་སྒྲོན་མེ་ཞེས་
བྱ་བ་འདི་ཡང་རང་གི་སློབ་མ་ལམ་འདི་ལ་ངེས་པ་རྙེད་ནས་སྒྲུབ་པ་སྙིང་པོར་བྱེད་
པ་གནས་བཅུ་རབ་འབྱམས་པ་དགེ་འདུན་རྒྱལ་མཚན་གྱིས་ཆོས་བརྒྱད་ཀྱི་ཤུན་
པས་མ་གོས་པའི་སྒྲུབ་པའི་མེ་ཏོག་གིས་ཡང་དག་པར་མཆོད་ནས། རྩ་ཚིག་འདི་
ལ་རྩོམ་པ་པོ་རང་ཉིད་ཀྱིས་འགྲེལ་པ་རྒྱས་ཤིང་མཐའ་ཆོད་པ། ཉམས་སུ་བླང་
བྱའི་དོན་གྱི་སྙིང་པོ་གསལ་ཞིང་འདྲིལ་བ་ལུང་རིགས་ཀྱི་རྒྱབ་རྟེན་ཚད་མ་དང་
འབྲེལ་ཞིང་སྙན་བརྒྱུད་ཀྱི་གདམས་པས་རྒྱན་པ་ཞིག་ཅིས་ཀྱང་ཞུ་ཞེས་ནན་ཆེར་
བསྐུལ་བ་ལ་བརྟེན་ནས། ཕྱག་རྒྱ་ཆེན་པོ་སོ་སོའི་གྲུབ་པའི་མཐའི་རྒྱ་མཚོའི་ཕ་
- 108 -



དགེ་ལྡན་བཀའ་བརྒྱུད་རིན་པོ་ཆེའི་བཀའ་སྲོལ་ཕྱག་རྒྱ་ཆེན་པོའི་རྩ་བ་རྒྱས་པར་བཤད་པ་ཡང་གསལ་སྒྲོན་མེ།
རོལ་ཏུ་སོན་པའི་སྤོང་བར་བློ་བཟང་ཆོས་ཀྱི་རྒྱལ་མཚན་གྱིས་ཆོས་གྲྭ་ཆེན་པོ་བཀྲ་
ཤིས་ ལྷུན་པོའི་གཙུག་ལག་ཁང་དུ་མགྱོགས་པར་སུག་བྲིས་སུ་བགྱིས་པའོ། །
འདིས་ཀྱང་བསྟན་པ་རིན་པོ་ཆེ་མི་ནུབ་པའི་རྒྱལ་མཚན་དུ་གྱུར་ཅིག །སརྦ་མངྒ་
ལཾ།། །།
༈ ༀ་སྭ་སྟི། ཕན་བདེའི་འབྱུང་གནས་རྒྱལ་བསྟན་ཡོངས་འདུའི་ལྗོན། །
རབ་རྒྱས་འགྲོ་ཀུན་ཐར་མཆོག་འབྲས་བཟང་ལ། །སྤྱོད་ཕྱིར་བཀྲ་ཤིས་ལྷུན་གྲུབ་
ཆོས་གྲྭ་ཆེར། །ཆོས་སྦྱིན་འཛད་མེད་དལ་འགྲོའི་རྒྱུན་འདི་སྤེལ། །སརྦ་ཛ་ག་ཏཾ།
- 109 -



༄༅། །བྱང་ཆུབ་ལམ་གྱི་སྒྲོན་མའི་རྣམ་བཤད་ཕུལ་བྱུང་
བཞད་པའི་དགའ་སྟོན་ཞེས་བྱ་བ་
བཞུགས།
༄༅། །ན་མོ་གུ་རུ་མཉྫ་གྷོ་ཥཱ་ཡ། བདེ་གཤེགས་ཀུན་གྱི་སྐུ་གསུམ་ཡེ་ཤེས་
ལྔ། །གཅིག་ཏུ་བསྡུས་པ་ཉི་མའི་གཉེན་གྱི་གཙོ། །ཟླ་མེད་སྟོན་པ་ཤཱཀྱའི་རྒྱལ་པོ་
དང༌། །མ་ཕམ་འཇམ་པའི་དབྱངས་ལ་གུས་ཕྱག་འཚལ། །བདེ་གཤེགས་ལམ་
བཟང་དྲང་ངེས་ཤིང་རྟ་ཆེ། །རྣམ་དཔྱོད་གསེར་གྱི་ཐ་གུས་འདྲེན་མཛད་པ། །ཀླུ་
སྒྲུབ་ཐོགས་མེད་མགོན་པོ་ཞི་བ་ལྷ། །སྲས་དང་བཅས་པའི་ཞབས་ལ་སྙིང་ནས་
འདུད། །ལྔ་བརྒྱའི་གཙུག་རྒྱན་དཔལ་ལྡན་མར་མེ་མཛད། །རྒྱལ་བ་གཉིས་པ་བློ་
བཟང་གྲགས་པའི་དཔལ། །སངས་རྒྱས་ཡེ་ཤེས་སྐྱབས་གསུམ་ཀུན་གྱི་དངོས། །
རྩ་ རྒྱུད་བླ་མ་རྣམས་ལ་གུས་བཏུད་ནས། །རྒྱལ་བའི་གསུང་རབ་ཀུན་གྱི་གནད་
བསྡུས་པ། །ཤིང་ རྟ་ ཆེན་ པོ་ གཉིས་ ཀྱི་བཞེད་པའི་ཕུལ། །མར་མེ་མཛད་པའི་
ཐུགས་ཀྱི་བཅུད་ཕྱུང་བ། །བྱང་ཆུབ་ལམ་གྱི་སྒྲོན་མ་བཤད་པར་བྱ། །
༈ དེ་ལ་འདིར་ས་གསུམ་གྱི་སྒྲོན་མེ་གཅིག་པུ་ཐུབ་པའི་གསུང་རབ་ཐམས་
ཅད་ ཀྱི་བཅུད་བསྡུས་པ། ཤིང་རྟ་ཆེན་པོ་ གཉིས་ཀྱི་ཟབ་རྒྱས་ཀྱི་ ལམ་སྲོལ།
བརྒྱུད་པའི་ཆུ་བོ་གསུམ་འདྲེས་ཀྱི་མན་ངག་མངོན་མཐོ་ངེས་ལེགས་ཀྱི་ལམ་ཆེན།
མདོ་དང་དགོངས་འགྲེལ་མཐའ་དག་གི་ལྡེ་མིག །རྒྱ་བོད་ཀྱི་མཁས་གྲུབ་ཐམས་
ཅད་ཀྱི་གཤེགས་བཤུལ། སྐྱེས་བུ་གསུམ་གྱིས་ཉམས་སུ་བླང་བྱ་མ་ཚང་བ་མེད་པ་
- 110 -



བྱང་ཆུབ་ལམ་གྱི་སྒྲོན་མའི་རྣམ་བཤད་ཕུལ་བྱུང་བཞད་པའི་དགའ་སྟོན།
སྟོན་པའི་གཞུང་བྱང་ཆུབ་ལམ་གྱི་སྒྲོན་མ་ནི་གང་བཤད་པར་བྱ་བའི་ཆོས་སོ། །དེ་
ལ་དཔལ་ནཱ་ལེནྡྲའི་མཁས་པ་རྣམས་དག་པ་གསུམ་གྱི་སྒོ་ནས་ཆོས་འཆད་པར་
བཞེད་ཀྱང༌། ཕྱིས་བྲི་ཀཱ་མ་ལ་ཤཱི་ལའི་མཁས་པ་རྣམས་ནི། ཆོས་རྩོམ་པ་པོའི་ཆེ་
བ༑ ཆོས་ཀྱི་ཆེ་བ། དེ་ལ་ཉན་བཤད་ཇི་ལྟར་བྱ་བའི་ཚུལ་གསུམ་སྔོན་དུ་གལ་ཆེ་
བར་བཞེད་པ་ལྟར་རྗེ་ཐམས་ཅད་མཁྱེན་པས་ཀྱང་ལམ་གྱི་རིམ་པ་འཆད་པར་
མཛད་པ་བཞིན། །
༈ འདི་འཆད་པ་ལ་བཞི། ཆོས་རྩོམ་པ་པོའི་ཆེ་བ། ཆོས་ཀྱི་ཆེ་བ། ཆོས་ལ་
ཉན་ བཤད་ བྱ་ ཚུལ། གདམས་ པ་ དངོས་ ཀྱི་དོན་ནོ། །དང་ པོ་ ནི། གཞུང་ འདི་
མཛད་པ་པོ་ནི། བསྐལ་བ་བཟང་པོའི་བྱང་ཆུབ་སེམས་དཔའ་པཎྜི་ཏ་ཆེན་པོ་དཱི་པཾ་
ཀ་ར་ཤྲཱི་ཛྙཱ་ན། མཚན་གཞན་དཔལ་ལྡན་ཨ་ཏི་ཤ་ཞེས་གྲགས་པ་སྟེ། དེའི་ཆེ་བ་
ལ། བརྗོད་ཚུལ་མང་ཡང་། བདག་ཅག་གི་རྗེ་ཐམས་ཅད་མཁྱེན་པའི་བཞེད་པ་
ལྟར་ན་གསུམ། རིགས་ཕུན་སུམ་ཚོགས་པར་སྐྱེ་བ་བཞེས་པ། རྟེན་དེ་ལ་ཡོན་
ཏན་བརྙེས་པ། བརྙེས་ནས་བསྟན་པ་ལ་བྱ་བ་མཛད་པའོ། །དང་པོ་ནི་བྱང་ཆུབ་
སེམས་དཔའ་ཞི་བ་འཚོ་ཡང་འཁྲུངས་པའི་རྒྱུད། རྒྱ་གར་བ་རྣམས་ས་ཧོར་ཞེས་
ཟེར། བོད་རྣམས་ཟ་ཧོར་ཞེས་ཟེར་བའི་རྒྱལ་རིགས་ཆེན་པོར་སྐུ་འཁྲུངས་པ་ཡིན་
ཏེ། ལོ་ཙཱ་བས། རིགས་ཀྱི་ནང་ནས་མཆོག་གྱུར་པ། ཁྱོད་ནི་རྒྱལ་པོའི་རིགས་སུ་
འཁྲུངས། །དྲེགས་ པས་ མྱོས་ པ་ ཐམས་ ཅད་ ཀྱང་། །ཞབས་ ཀྱི་པདྨར་ སྤྱི་ བོས་
གཏུགས། །ཞེས་འབྱུང་བ་ལྟར་རོ། །
༈ གཉིས་པ་ལ་གཉིས། མང་དུ་མཁྱེན་པ་ལུང་གི་ཡོན་ཏན་བརྙེས་ཚུལ།
ཚུལ་བཞིན་བསྒྲུབས་པ་རྟོགས་པའི་ཡོན་ཏན་བརྙེས་ཚུལ་ལོ། །དང་པོ་ནི་ཐུན་
- 111 -



མཁྱེན་བརྩེའི་འོད་སྣང་ལས། པཎ་ཆེན་བློ་བཟང་ཆོས་ཀྱི་རྒྱལ་མཚན་གྱི་གསུང་སྐོར།
མོང་བ་ རིག་ པའི་ གནས་ ལྔ་ དང་། བརྟག་པའི་བསྟན་བཅོས་དང་། ལུགས་ ཀྱི་
བསྟན་བཅོས་མང་པོ་དང༌། ཉན་ཐོས་སྡེ་བཞིའི་སྡེ་སྣོད་གསུམ་དང་། ཐུན་མོང་མ་
ཡིན་པ་བྱེ་བྲག་བཤད་པ་དང་། ཐེག་པ་ཆེན་པོའི་སྡེ་སྣོད་གསུམ་དང་། རྒྱུད་སྡེ་
བཞི་དང་། སེམས་ཙམ་དང་དབུ་མའི་གྲུབ་པའི་མཐའ་ཐམས་ཅད་ལ་ལེགས་པར་
སྦྱངས་ཤིང་། མཁས་པར་མཁྱེན་པ་ཡིན་ཏེ། བསྟོད་པ་ལས། ཐེག་པ་གསུམ་དང་
སྡེ་སྣོད་གསུམ། ཁྱོད་ནི་མཁས་པ་ཆེན་པོ་ཡིན། ཁྱོད་ནི་མཁས་པ་མང་པོ་ཡིས། །
བདར་ལ་བདར་བའི་སྐྱེས་བུ་ཡིན། །ཞེས་གསུངས་པའི་ཕྱིར། །
༈ གཉིས་པ་ནི་རྒྱལ་བའི་ལུང་གི་བསྟན་པ་མཐའ་དག་སྡེ་སྣོད་གསུམ་དུ་
འདུ་བས། རྟོགས་པའི་བསྟན་པ་ཡང་བསླབ་པ་གསུམ་དུ་འདུའོ། །དེ་ལ་ཚུལ་
ཁྲིམས་ཀྱི་བསླབ་པ་དང་ལྡན་པ་ནི། སོ་ཐར་དང༌། བྱང་སེམས་དང་། རིག་པ་
འཛིན་པའི་སྡོམ་པ་ལེགས་པར་མནོས་ནས། ཉེས་པས་ནམ་ཡང་མ་གོས་པའི་
ཚུལ་ ཁྲིམས་ཀྱིས་ཡང་དག་པར་བསྡམས་པ་ཡིན་ཏེ། བསྟོད་པ་ལས། དྲན་དང་
ཤེས་བཞིན་ལྡན་པ་ཡིས། །ཚུལ་བཞིན་མ་ཡིན་ཡིད་མི་མཛད། །ཅེས་གསུངས་
པའི་ཕྱིར། ཏིང་ངེ་འཛིན་གྱི་བསླབ་པ་དང་ལྡན་པ་ནི། ཐུན་མོང་བ་ཞི་གནས་དང་།
ཐུན་མོང་མ་ཡིན་པ་བསྐྱེད་རིམ་གྱི་ཏིང་ངེ་འཛིན་ཤིན་ཏུ་བརྟན་པ་མངའ་བ་ཡིན་
ཏེ། བསྟོད་ པར། གསང་ སྔགས་ ཐེག་ པའི་ གཞུང་ ལྟར་ན། བསྐྱེད་པའི་ རིམ་པ་
བརྟན་པར་ངེས། །ཞེས་གསུངས་པའི་ཕྱིར། ཤེས་རབ་ལ་ཡང་། ཐུན་མོང་བ་སྟོང་
ཉིད་རྟོགས་པའི་ལྷག་མཐོང་དང་། ཐུན་མོང་མ་ཡིན་པ་རྫོགས་རིམ་གྱི་ཏིང་ངེ་
འཛིན་ཁྱད་པར་ཅན་མངའ་བ་ཡིན་ཏེ། བསྟོད་པ་ལས། ཁྱོད་ནི་སྟོང་ཉིད་རྣལ་འབྱོར་
པ༑ ༑དྲི་མེད་རྡོ་རྗེའི་ཐུགས་དང་ལྡན། །ཞེས་པ་ལྟར་རོ། །
- 112 -



-
-
-
་
བྱང་ཆུབ་ལམ་གྱི་སྒྲོན་མའི་རྣམ་བཤད་ཕུལ་བྱུང་བཞད་པའི་དགའ་སྟོན།
༈ བསྟན་པ་ལ་བྱ་བ་མཛད་པ་ལ་རྒྱ་བོད་གཉིས་ལས། དང་པོ་ནི་རྡོ་རྗེ་
གདན་བྱང་ཆུབ་ཆེན་པོའི་ཕོ་བྲང་དུ་མུ་སྟེགས་ཀྱི་སྨྲ་བ་ངན་པ་ལན་གསུམ་དུ་ཆོས་
ཀྱིས་ཕམ་པར་མཛད་ནས་སངས་རྒྱས་ཀྱི་བསྟན་པ་བཟུང་ཞིང་། ཇོ་བོ་རང་ཉིད་
ཕལ་ཆེན་སྡེ་པ་ཡིན་ཀྱང་། ཕྱོགས་རིས་མེད་པར་སྡེ་པ་བཅོ་བརྒྱད་པོ་སོགས་དེ་
དུས་ཀྱི་སངས་རྒྱས་པ་ཀུན་གྱིས་ཚད་མར་བྱས་ནས་ལུང་ལེན་པ་དང་གཙུག་གི་
རྒྱན་དུ་འཛིན་ཏེ། བསྟོད་པ་ལས། བྱང་ཆུབ་ཆེན་པོའི་ཕོ་བྲང་དུ། །ཐམས་ཅད་
འདུས་ཤིང་ཚོགས་པ་ན། །རང་དང་གཞན་ གྱི་སྡེ་པ་ཡི། །གྲུབ་མཐའ་ངན་པའི་
རྒོལ་ བ་ ཀུན། །སེང་ གེའི་ ང་ རོའི་ སྒྲ་ སྐད་ ཀྱིས། །ཐམས་ ཅད་ ཀྱི་ ནི་ ཀླད་ པ་
འགེམས་ཞེས་དང་། མ་ག་དྷ་ཡི་ཡུལ་གྱི་ནི། །གནས་གཞི་མ་ལུས་ཐམས་ཅད་ཀྱི།།
སྟོན་པའི་འཁོར་ནི་བཞི་པོ་ཡི། །ཀུན་གྱི་གཙུག་གི་ནོར་བུར་གྱུར། །ཅེས་གསུངས་
པ་ལྟར་རོ། །
༈ གཉིས་པ་ནི། བོད་དུ་ཕེབས་ནས་ཟབ་པ་དང་རྒྱ་ཆེ་བའི་ཆོས་ཀྱི་འཁོར་
ལོ་མཐའ་ཡས་པ་བསྐོར་ཞིང་གཞུང་བྱང་ཆུབ་ལམ་གྱི་སྒྲོན་མ་མཛད་པ་ལ་སོགས་
པའི་སྒོ་ནས་རྒྱལ་བའི་བསྟན་པའི་སྲོལ་ནུབ་པ་རྣམས་གསར་དུ་བཙུགས། སྲོལ་
ཅུང་ཟད་ཡོད་པ་རྣམས་གསལ་བར་མཛད། མ་རྟོགས་པ་དང་ལོག་པར་རྟོག་པ་
དང༌། ཐེ་ཚོམ་གྱི་དྲི་མས་སྦགས་པ་རྣམས་བསལ་ཏེ། བསྟན་པ་རིན་པོ་ཆེ་གཞི་
ནས་ཉིན་མོར་མཛད་པས། ཀུན་ཀྱང་མངོན་མཐོ་དང་ངེས་ལེགས་ཀྱི་ལམ་མ་ནོར་
བ་ལ་དངོས་དང་བརྒྱུད་པས་འཁྲིད་པར་མཛད་པ་ཡིན་ཏེ། བསྟོད་པ་ལས། ཇོ་བོ་
བོད་དུ་མ་བྱོན་ན། །ཐམས་ཅད་ལོང་བ་བཞིན་དུ་གྱུར། །མཁྱེན་པ་རྒྱས་པ་ཁྱོད་
བྱོན་པས། །བོད་དུ་ཡེ་ཤེས་ཉི་མ་ཤར། །ཞེས་གསུངས་པ་ལྟར་ཡིན་ལ། རྒྱས་
• 113-



མཁྱེན་བརྩེའི་འོད་སྣང་ལས། པཎ་ཆེན་བློ་བཟང་ཆོས་ཀྱི་རྒྱལ་མཚན་གྱི་གསུང་སྐོར།
པར་གཞན་དུ་ཤེས་པར་བྱའོ། ༈ །གཉིས་པ་ཆོས་ཀྱི་ཆེ་བ་ནི། ལག་སོར་བའི་
ཞལ་ནས། འདི་བསྟན་བཅོས་འཕྲུལ་གྱི་ལྡེ་མིག་བྱ་བ་ཡིན། འཕྲུལ་གྱི་ལྡེ་མིག་
གཅིག་གིས་སྒོ་ལྕགས་ཐམས་ཅད་ཕྱེད་པ་ཞིག་ཡོད། དེ་བཞིན་དུ་ལམ་སྒྲོན་འདི་
གཤའ་མ་ཞིག་ཤེས་ན། སྡེ་སྣོད་མ་ལུས་པ་གོ་ནས་འོང་བ་ཡིན་གསུངས་ཤིང་།
དགེ་བཤེས་ལོ་ཙཱ་བའི་ཞལ་ནས་ཀྱང་། འདི་ཤེས་རབ་ཀྱི་ཕ་རོལ་ཏུ་ཕྱིན་པའི་
སྒྲུབ་ཐབས་ཡིན་གསུངས་ཏེ། དེ་ཡང་ཤེས་རབ་ཀྱི་ཕ་རོལ་ཏུ་ཕྱིན་པའི་དོན་ལ་
བརྒྱད་དང༌། དྲུག་དང་། གསུམ་དུ་སྟོན་པ་ལས། འདིར། ཡུལ་ནི་རྣམ་པ་གསུམ་
པོ་རྒྱུ། །སྦྱོར་བ་བཞི་ཡི་བདག་ཉིད་དང་། །ཆོས་སྐུ་འཕྲིན་ལས་འབྲས་བུ་ནི། །
དོན་བསྡུས་གཞན་ཏེ་རྣམ་པ་གསུམ། །ཞེས་གསུངས་པ་ལྟར་མངོན་རྟོགས་གསུམ་
དུ་བསྡུས་པའི་ལུགས་ཡིན་ཏེ། འདི་ལ་རྟེན་གྱི་གང་ཟག །ཤེས་པར་བྱ་བའི་ཡུལ།
ཤེས་ནས་འཇུག་པའི་ཡུལ། ཉམས་སུ་བླང་བའི་ཐབས། ཉམས་སུ་བླངས་པའི་
འབྲས་བུ་དང་ལྔའོ། །དང་པོ་ནི། སངས་ རྒྱས་རྣམས་ལ་ལྷག་པར་བྱས། །ཞེས་
སོགས་ཀྱིས་སྟོན། གཉིས་པ་ནི། གཞུང་ལམ་སྙིང་པོའི་ཤེར་ཕྱིན་ གསུམ། ལམ་
ལ་མངོན་པར་རྟོགས་པ་བརྒྱད། སྙིང་པོའི་དོན་སྤྲོས་པ་དང་བྲལ་བའོ། །
༈ གསུམ་པ་ནི། ཀུན་མཁྱེན་གསུམ་མོ། །བཞི་པ་ནི་སྦྱོར་བ་བཞིའོ། །ལྔ་པ་
ནི་ཆོས་སྐུ་འཕྲིན་ལས་དང་བཅས་པའོ། །བྱང་ཆུབ་ལམ་གྱི་སྒྲོན་མ་ཞེས་པའི་
མཚན་དོན་ཡང་། བྱང་ཆུབ་ནི་འབྲས་བུ་ཕུན་སུམ་ཚོགས་པ་སྟེ་རྣམ་མཁྱེན་ནོ། །
ལམ་ནི་རྒྱུ་ཕུན་སུམ་ཚོགས་པ་ལམ་ཤེས་ཏེ། དེ་ཡང་སྦྱོར་བ་བཞིས་བསྡུས་པའོ། །
རྒྱུ་འབྲས་གཉིས་ཀ་ཕུན་སུམ་ཚོགས་པ་ནི་གཞི་ཤེས་ཏེ། དེ་ཡང་དཔེའི་སྒོ་ནས་
སྒྲོན་མ་ཞེས་མི་གསལ་བ་གསལ་བར་ཕྱེད་པས་མཚོན་དེ་ལྟར་བཏགས་པ་ལགས་
- 114 -



བྱང་ཆུབ་ལམ་གྱི་སྒྲོན་མའི་རྣམ་བཤད་ཕུལ་བྱུང་བཞད་པའི་དགའ་སྟོན།
ཞེས་གསུངས། པོ་ཏོ་བའི་ཞལ་ནས། ཅི་ཡང་སྲིད་ཤོག་བྱང་གཉིས་པོ་ཞིག་སྡེ་
སྣོད་ཐམས་ཅད་ཀྱི་འགྲེལ་པར་སོང་བས། ཁོ་བོའང་རྒས་ཁར་སྟོན་པ་གཅིག་ཏུ་
གྱུར་ཏེ་སོང་གསུངས། སྟབས་ཀ་བའི་ཞལ་ནས་ཀྱང་། ལམ་སྒྲོན་ཡིག་ཀློག་བག་
རེ་བྱས་པས། དེ་གཞུང་ཐམས་ཅད་གདམས་ངག་ཏུ་གོ་བ་ཞིག་བྱུང་གསུངས། དེ་
ལྟར་ན་ཇོ་བོས་མཛད་པའི་བསྟན་བཅོས་མང་དུ་ཡོད་ཀྱང་རྩ་བ་ལྟ་བུ་ཡོངས་སུ་
རྫོགས་ པ་ ནི་ ལམ་ སྒྲོན་ཡིན་ཏེ། མདོ་ སྔགས་ གཉིས་ ཀའི་ གནད་བསྡུས་ པས།
བརྗོད་བྱ་ཡོངས་སུ་རྫོགས་པ་དང་། སེམས་འདུལ་བའི་ རིམ་པ་གཙོ་བོར་སྟོན་
པས་ལག་ཏུ་བླང་བདེ་བ་དང་། ཤིང་རྟ་ཆེན་པོ་གཉིས་ཀྱི་ལུགས་ལ་མཁས་པའི་བླ་
མ་གཉིས་ཀྱི་གདམས་པས་བརྒྱན་པས་ལུགས་གཞན་ལས་ཁྱད་པར་འཕགས་པ་
ཡིན་པའི་ཕྱིར། གཞུང་ལམ་གྱི་སྒྲོན་མ་འདི་ཆོས་ཅན། ཆེ་བ་ཁྱད་པར་ཅན་དང་
ལྡན་ པ་ཡིན་ཏེ། ཇི་སྐད་དུ། འཛམ་གླིང་མཁས་པ་ཡོངས་ཀྱི་གཙུག་གི་རྒྱན། །
སྙན་པའི་བ་དན་འགྲོ་ན་ལྷང་ངེ་བ། །ཀླུ་སྒྲུབ་ཐོགས་མེད་གཉིས་ལས་རིམ་བཞིན་
དུ། །ལེགས་བརྒྱུད་བྱང་ཆུབ་ལམ་གྱི་རིམ་པ་ནི། །སྐྱེ་དགུའི་འདོད་དོན་མ་ལུས་
སྐོང་བས་ན། །གདམས་པ་རིན་ཆེན་དབང་གི་རྒྱལ་པོ་སྟེ། །གཞུང་བཟང་སྟོང་གི་
ཆུ་བོ་འདུ་བའི་ཕྱིར། །དཔལ་ལྡན་ལེགས་པར་བཤད་པའི་རྒྱ་མཚོའང་ཡིན། །
བསྟན་པ་ཐམས་ཅད་འགལ་མེད་རྟོགས་པ་དང་། །གསུང་རབ་མ་ལུས་གདམས་
པར་འཆར་བ་དང༌། །རྒྱལ་བའི་དགོངས་པ་བདེ་བླག་རྙེད་པ་དང་། །ཉེས་སྤྱོད་
ཆེན་པོའི་གཡང་ས་ལས་ཀྱང་སྲུང་། །དེ་ཕྱིར་རྒྱ་བོད་མཁས་པའི་སྐྱེ་བོ་ནི། །སྐལ་
ལྡན་དུ་མས་བསྟེན་པའི་གདམས་པ་མཆོག །སྐྱེས་བུ་གསུམ་གྱི་ལམ་གྱི་རིམ་པ་
ཡིས། ། ཡིད་རབ་མི་ཕྲོགས་དཔྱོད་ལྡན་སུ་ཞིག་ཡོད། །ཅེས་གསུངས་པའི་ཕྱིར།
- 115 -



མཁྱེན་བརྩེའི་འོད་སྣང་ལས། པཎ་ཆེན་བློ་བཟང་ཆོས་ཀྱི་རྒྱལ་མཚན་གྱི་གསུང་སྐོར།
གསུམ་པ་ཆེ་བ་གཉིས་དང་ལྡན་པའི་ཆོས་ལ་ཉན་བཤད་ཇི་ལྟར་བྱ་བའི་ཚུལ་ནི།
བདག་ཅག་ གི་ རྗེ་ ཐམས་ ཅད་ མཁྱེན་པས། ལམ་ གྱི་ རིམ་ པར་ ཉན་པའི་ཚུལ།
བཤད་པའི་ཚུལ། མཇུག་ཏུ་ཐུན་མོང་དུ་ཇི་ལྟར་བྱ་བའི་ཚུལ་གསུངས་པ་ལྟར་
ཤེས་པར་བྱའོ།། །
༈ བཞི་པ་ གདམས་པ་དངོས་ཀྱི་དོན་ལ་བཞི། མཚན་ གྱི་དོན། འགྱུར་ གྱི་
ཕྱག །གཞུང་གི་དོན། མཇུག་གི་དོན་ནོ། །དང་པོ་ནི། རྒྱ་གར་སྐད་དུ། བོ་དྷི་པ་ཐ་
པྲ་དཱི་པ། བོད་སྐད་དུ། བྱང་ཆུབ་ལམ་གྱི་སྒྲོན་མ་ཞེས་བྱ་ལ། དེ་ཡང་བོ་དྷི་ནི་བྱང་
ཆུབ། པ་ཐ་ནི་ལམ། པྲ་དཱི་པ་ནི་སྒྲོན་མ་ཞེས་པར་བསྒྱུར་རོ། །མཚན་བཤད་ན།
བསྟན་བཅོས་འདི་ཆོས་ཅན། བྱང་ཆུབ་ལམ་གྱི་སྒྲོན་མ་ཞེས་བྱ་སྟེ། སྤངས་རྟོགས་
ཀྱི་བདག་ཉིད་ཅན་གྱི་སངས་རྒྱས་ཀྱི་ཡེ་ཤེས་ནི་བྱང་ཆུབ་དང་། དེར་བགྲོད་པའི་
ས་བཅུའམ་ལམ་ལྔའི་རང་བཞིན་གསལ་བར་བྱེད་ཅིང་། དེ་དག་ལ་མ་རྟོགས་པ་
དང༌། ལོག་པར་རྟོག་པ་དང༌། ཐེ་ཚོམ་གྱི་མུན་པ་མ་ལུས་ པ་ སེལ་བར་ བྱེད་
པའིབསྟན་བཅོས་ཡིན་པས་དེ་ལྟར་བརྗོད་པའི་ཕྱིར། སངས་རྒྱས་ཀྱི་ཡེ་ཤེས་ཆོས་
ཅན། བྱང་ཆུབ་ཅེས་བྱ་སྟེ། སྒྲིབ་གཉིས་མ་ལུས་པ་བྱང་ཞིང་། ཇི་ལྟ་ཇི་སྙེད་ཀྱི་
ཆོས་ཐམས་ཅད་མ་ལུས་པ་ཆུབ་པའི་ཕྱིར། སྟོན་པ་རིན་པོ་ཆེའི་ཞལ་ནས། འོ་
སྐོལ་གྱི་སྐད་ལ་བྱང་གྲུབ་ཏུ་འོད་གསུངས། ས་བཅུའམ་ལམ་ལྔ་ཆོས་ཅན། ལམ་
ཞེས་བྱ་སྟེ། བྱང་ཆུབ་ཆེན་པོར་བགྲོད་བྱེད་ཀྱི་གཤེགས་བཤུལ་ཡིན་པའི་ཕྱིར།
དོན་ནི་དུས་གསུམ་གྱི་སངས་རྒྱས་ཐམས་ཅད་ཀྱི་བགྲོད་པ་གཅིག་པའི་ལམ་
གསལ་བར་བྱེད་པ་ཞེས་བྱ་བའི་ཐ་ཚིག་སྟེ། ཇོ་བོའི་ཞལ་ནས། ཆོས་ཐམས་ཅད་
དོན་ ལ་མཚན་དུ་གསོལ་བ་ ལགས་ཞེས་གསུངས་ པ་ལྟར་ རོ། །བསྟན་བཅོས་
- 116 -



བྱང་ཆུབ་ལམ་གྱི་སྒྲོན་མའི་རྣམ་བཤད་ཕུལ་བྱུང་བཞད་པའི་དགའ་སྟོན། །
བསྒྱུར་བའི་ཐོག་མར་རྒྱ་སྐད་སྨོས་ པ་ལ་ཆོས་ཅན། དགོས་པ་གསུམ་ཡོད་དེ།
ཆོས་ཁུངས་བཙུན་པར་ཤེས་པ། ལོ་པཎ་རྒྱལ་བློན་རྣམས་ལ་བྱས་ཤེས་དྲིན་གཟོ་
སྐྱེ་བ། སཾ་ཀྲྀ་ཏའི་སྐད་ལོབས་སྐྱེན་ཞིང་། དེ་ལ་བག་ཆགས་བཞག་པའི་ཆེད་ཡིན་
པའི་ཕྱིར། གཉིས་པ་འགྱུར་ཕྱག་ནི། བྱང་ཆུབ་སེམས་དཔའ་འཇམ་དཔལ་གཞོན་
ནུར་གྱུར་པ་ལ་ཕྱག་འཚལ་ལོ། །ཞེས་པའོ། །
ལོ་ཙཱ་བ་དགེ་སློང་དགེ་བའི་བློ་གྲོས་ཀྱིས། འདི་ལྟར་རྗེ་བཙུན་འཇམ་དཔལ་
ལ་འགྱུར་ཕྱག་མཛད་པ་ཆོས་ཅན། དགོས་པ་ཡོད་དེ། བསྟན་བཅོས་འདི་མངོན་
པར་ཤེས་པ་དང༌། འགྱུར་མཐར་ཕྱིན་པའི་ཆེད་ཡིན་པའི་ཕྱིར། འོ་ན་འདི་མངོན་
པར་ཇི་ལྟར་འོང་སྙམ་ན། ངེས་པར་འོང་སྟེ། མངོན་པའི་བརྗོད་བྱའི་གཙོ་བོ་ཟག་
བཅས་ཟག་མེད་ཀྱི་ཤེས་རབ་གཉིས་འདིས་གཙོ་བོར་སྟོན་པའི་ཕྱིར་ཏེ། འཇིག་
རྟེན་པའི་མཐོ་རིས་ལྷ་མི་ཐོབ་པའི་ཐབས་དང་། དེ་ལས་འདས་པའི་ཐེག་པ་
གསུམ་དང་། ཐེག་ཆེན་གཉིས་ཀ་སྟོན་པས་མངོན་པར་ཤིན་ཏུ་འོང་། འདི་མངོན་
པར་འོང་བ་ར་སྒྲེང་པ་མིན་པས་མ་གོ་གསུངས་སོ། །རྣམ་ པ་ གཅིག་ཏུ་བསྟན་
བཅོས་འདི་རྒྱལ་བའི་བཀའ་མཐའ་དག་གི་དགོངས་འགྲེལ་ཡིན་པས། མངོན་པ་
ཁོ་ན་མིན་ཡང་། རྨ་དགེ་བའི་བློ་གྲོས་དེ། ལོ་ཆེན་གྱི་དངོས་སློབ་ཡིན་ལ། ལོ་ཆེན་
གྱིས་འགྱུར་ཀུན་ལ་ལྷག་པའི་ལྷ་འཇམ་དབྱངས་ལ་ཕྱག་མཛད་པ་བཞིན་དུ་བླ་
མའི་རྣམ་ཐར་བསྐྱངས་ཞེས་བྱའོ། །
༈ གསུམ་པ་གཞུང་གི་དོན་ལ་གསུམ། མཆོད་པར་བརྗོད་ཅིང་བཤད་པར་
དམ་བཅའ་བ། གཞུང་དངོས་བཤད་པ། རྒྱུ་གང་ལ་བརྟེན་ནས་བརྩམས་པའོ། །
དང་པོ་ནི། དུས་ གསུམ་རྒྱལ་བ་ཐམས་ཅད་དག་དང་དེའི་ཆོས། །དགེ་འདུན་
-117-



མཁྱེན་བརྩེའི་འོད་སྣང་ལས། པཎ་ཆེན་བློ་བཟང་ཆོས་ཀྱི་རྒྱལ་མཚན་གྱི་གསུང་སྐོར།
རྣམས་ལ་གུས་པ་ཆེན་པོས་ཕྱག་བྱས་ཏེ། །སློབ་མ་བཟང་པོ་བྱང་ཆུབ་འོད་ཀྱིས་
བསྐུལ་ གྱུར་ པས། །བྱང་ ཆུབ་ ལམ་ གྱི་ སྒྲོན་མ་ རབ་ཏུ་ གསལ་བར་བྱ། །ཞེས་
གསུངས་སོ། །
པོ་ཏོ་བའི་ཞལ་ནས། རྐང་པ་དང་པོ་གཉིས་ ཀྱིས་ཐུན་མོང་བའི་སྐྱབས་
གནས་བསྟན་ཞིང་། ཕྱི་མ་གཉིས་ཀྱིས་བསྟན་བཅོས་འབྱུང་བའི་རྒྱུ་གླེང་བསླང་བ་
བསྟན་ལགས་ཞེས་གསུངས། དེས་ན་བསྟན་བཅོས་རྩོམ་པའི་ཐོག་མར་གང་ལ་
ཕྱག་བྱ་བའི་ཡུལ་བཞག་ཏུ་ཡོད་དེ། ཕྱོགས་བཅུ་དུས་གསུམ་གྱི་རྒྱལ་བ་སྟེ་སངས་
རྒྱས་ཐམས་ཅད་དག་དང་། དེའི་ཆོས་ཏེ་དུས་གསུམ་གྱི་སངས་རྒྱས་དེ་རྣམས་
ཀྱིས་གསུངས་པའི་ཆོས་ནི་གསུང་རབ་ལུང་གི་ཚོགས་དང༌། དེ་ཉམས་སུ་ལེན་པ་
སྒྲུབ་ པའི་ ཆོས་ དང་། དེ་ མངོན་ དུ་ གྱུར་ པ་རྟོགས་ པའི་ ཆོས་ དང་། དགེ་འདུན་
ཞུགས་གནས་བརྒྱད་དང་། རང་སངས་རྒྱས་དང་། བྱང་ཆུབ་སེམས་དཔའི་ས་ལ་
གནས་པ་རྣམས་ཡིན་པའི་ཕྱིར། སངས་རྒྱས་ལ་ཡོན་ཏན་མཐའ་ཡས་པའི་སྒོ་ནས་
བསྟོད་ཚུལ་ཡོད་ཀྱང་། འདིར་རྒྱལ་བ་ཞེས་སྤངས་པའི་སྒོ་ནས་དངོས་སུ་བསྟོད་
པས། རྟོགས་པའང་མཚོན་པ་ཡིན་ཏེ། སྤངས་རྟོག་ཕན་ཚུན་མི་འཁྲུལ་བའི་ཕྱིར་
སངས་རྒྱས་བཅོམ་ལྡན་འདས་རྣམས་ལ་རྒྱལ་བ་ཞེས་བྱ་སྟེ། རྒྱུ་སྡིག་པའི་
ཆོས་བཅོམ་ཞིང་། སྡིག་འབྲས་བདུད་ཀྱི་གཡུལ་ལས་ཀྱང་རྒྱལ་བ་ཡིན་པའི་ཕྱིར་
ཏེ། མདོ་ལས། ང་ནི་སྡིག་པའི་ཆོས་ལས་རྒྱལ། །དེ་བས་ཉེར་འགྲོ་ང་རྒྱལ་ཡིན། །
ཞེས་དང་། གཡུལ་ལས་རྣམ་པར་རྒྱལ་བ་བཞེངས་སུ་གསོལ། །ཞེས་གསུངས་
པའི་ཕྱིར། འདིས་ཐུན་མོང་བའི་སྐྱབས་གནས་བསྟན་པ་ལྟར་ན། རྒྱུ་ཟག་མེད་
- 118 -
，



，
བྱང་ཆུབ་ལམ་གྱི་སྒྲོན་མའི་རྣམ་བཤད་ཕུལ་བྱུང་བཞད་པའི་དགའ་སྟོན།
ལམ་གྱི་བདེན་པ་དང༌། འབྲས་བུ་འགོག་བདེན་གཙོ་བོར་བྱས་པའི་མྱང་འདས་
ཆོས་སུ་བྱེད་དགོས་ཏེ། ཐུབ་དབང་གི་ནི་སྐུ་གསུམ་དང་། །མྱ་ངན་འདས་དང་གང་
ཟག་བརྒྱད། །ཅེས་འབྱུང་བས་སོ། །ཞུགས་གནས་བརྒྱད་སོགས་ལ་དགེ་འདུན་
ཞེས་ བྱ་སྟེ། སྐྱབས་གནས་དང་། དགེ་བ་ལ་ཤེས་ནས་དད་པ་ཐོབ་པས། དེ་ལ་
འདུན་ཞིང་དབྱེ་བར་མི་ནུས་པའི་ཕྱིར་ཏེ། སངས་རྒྱས་ཆོས་དང་དགེ་འདུན་ནི། །
བདུད་རྣམས་བྱེ་བ་བརྒྱ་ཡིས་ཀྱང༌། །གང་ཕྱིར་དབྱེ་བར་མི་ནུས་པས། །དེ་ཕྱིར་
དགེ་འདུན་ཞེས་བརྗོད་དོ། །ཞེས་གསུངས་པའི་ཕྱིར། དེ་ལྟར་ན་དུས་གསུམ་དང་།
དུས་གསུམ་གྱི་སངས་རྒྱས་དང་། དུས་གསུམ་གྱི་ཆོས་འགོག་ལམ་གཉིས་དང་།
དུས་གསུམ་གྱི་འཕགས་པའི་གང་ཟག་ཐམས་ཅད་ལ་ཕྱག་འཚལ་ལོ། །ཞེས་པའོ། །
རྟེན་གང་གིས་ན། ལྷ་བླ་མ་བྱང་ཆུབ་འོད་ཀྱིས། རྒྱ་གར་ནས་པཎྜི་ཏ་མང་དུ་སྤྱན་
དྲངས་པ་རྣམས་ཀྱི་ནང་ནས། འདི་ཉིད་ཁོ་ན་ཐུགས་རྗེ་མཁྱེན་རབ་སྙིང་སྟོབས་
ཕུལ་དུ་བྱུང་བར་མཐོང་ནས་ཨ་ཏི་ཤ་ཞེས་མཚན་གསོལ་བ་དེས་སོ། །
ཚུལ་ཇི་ལྟར་ན་སྐྱབས་གནས་ཀྱི་ཡོན་ཏན་མཐོང་བའི་ཐུགས་ཀྱིས་དྲངས་
པའི་ལུས་ངག་གི་གུས་པ་ཆེན་པོས་སོ། །བདག་ཉིད་ཆེན་པོ་འདི་ལ་རྒྱ་གར་ནའང་
པཎྜི་ཏ་དང་བ་ཅན་བྱ་བར་གྲགས། བོད་དུ་དགུང་ལོ་བདུན་ཅུ་ཟིན་ནས་ཀྱང་བྱིན་
པ་འདར་ཧྲིལ་ཧྲིལ་ཕྱག་མཛད་པས། གཞན་གྱིས་བལྟས་པས་མིག་སྤྲིད་པའམ།
ཁམས་ལྡོག་པ་ཙམ་འོང་། ཇོ་བོ་ལྟ་བུ་འོ་སྐོལ་གཞོན་པས་ཀྱང་མི་འོང་གསུང་བར་
གདའ། དེ་ལྟར་ཕྱག་མཛད་པ་ལ་དགོས་པ་ཡོད་དེ། བགེགས་ཀྱི་བར་ཆད་ཞི་
ནས་རྩོམ་པ་མཐར་ཕྱིན་པ་དང་། ཡ་རབས་དམ་པའི་སྤྱོད་པ་དང་མཐུན་པ་དང་།
འོ་སྐོལ་རྗེས་འཇུག་རྣམས་ལ་ལག་ལེན་དུ་བསླབ་པའི་ཆེད་དུ་ཡིན་པའི་ཕྱིར། ཏེ་
• 119 -



མཁྱེན་བརྩེའི་འོད་སྣང་ལས། པཎ་ཆེན་བློ་བཟང་ཆོས་ཀྱི་རྒྱལ་མཚན་གྱི་གསུང་སྐོར།
ཞེས་པ་ལྷག་མ་འདྲེན་པས། དེ་ལྟར་ཕྱག་བྱས་ཏེ་ཅི་བྱ་ཞེ་ན། བྱ་བ་ཁྱད་པར་ཅན་
བྱེད་པ་ཡིན་ཏེ། བླ་ན་མེད་པའི་བྱང་ཆུབ་ཀྱི་ལམ་ཀུན་ཏུ་སྣང་བར་བྱེད་པའི་སྒྲོན་
མ་ལྟ་བུའི་བསྟན་བཅོས་རབ་ཏུ་གསལ་བར་བྱ་བ་སྟེ་སྤོར་བ་ཡིན་པའི་ཕྱིར་། དེ་
ལྟར་བསྟན་པའི་སྒྲོན་མེ་འདི་བཤད་པར་དམ་བཅའ་མཛད་པ་ཆོས་ཅན། དགོས་
པ་ཡོད་དེ། རྩོམ་པ་མཐར་ཕྱིན་པར་མཛད་པའི་ཆེད་ཡིན་པའི་ཕྱིར། ཇི་ལྟར་རྩོམ་
པའི་རྒྱུ་དང་རྐྱེན་ཡང་བཞག་ཏུ་ཡོད་དེ། རྒྱུ་ནི་འོག་ཏུ། མདོ་སོགས་ཆོས་ལས་
བཤད་ མཐོང་ནས། །ཞེས་ པས་ འཆད་ པར་ འགྱུར་ ལ། རྐྱེན་ནི། དེ་ ཡང་ བླ་ མ་
མཉེས་པ་དང་། བོད་ཐམས་ཅད་ཀྱི་བསྟན་པའི་བདག་པོར་བཞུགས་པས་སློབ་མ་
བཟང་པོ་ཞེས་པོ་ཏོ་བ་བཞེད་ལ། རང་འགྲེལ་ལས། སློབ་མ་བཟང་པོ་ཞེས་བྱ་བ་
ནི་ཐེག་པ་ཆེན་པོའི་སྣོད་ཡིན་པས་སོ། །ཞེས་གསུངས་པ་ལྟར་ཆོས་རྒྱལ་བྱང་ཆུབ་
སེམས་དཔའི་རིགས་སུ་འཁྲུངས་ཤིང༌། རྟེན་དགེ་སློང་དཀོན་མཆོག་ལ་མི་ཕྱེད་
པའི་དད་པ་ཅན། མདོ་རྒྱུད་ལ་ཤེས་རབ་ཀྱི་སྤྱན་ཡངས་པ། ཇོ་བོ་དཀའ་བ་དུ་
མས་སྤྱན་དྲངས་ཏེ། ཐུགས་ལ་བབ་པའི་དངོས་པོ་མཐའ་དག་གིས་མཉེས་པར་
མཛད་པའི་རང་གི་སློབ་མ་བཟང་པོ་ལྷ་བླ་མ་བྱང་ཆུབ་འོད་ཀྱིས་བོད་དུ་བསྟན་པ་
ལ་འདྲ་མི་འདྲའི་བབ་ཅོལ་མང་པོ་བྱུང་བས་ད་བསྟན་པ་སྤྱི་ལ་ཅི་ཕན་ཅིག་དགོས་
ཚུལ་སྙན་དུ་གསོལ། ལོ་རྒྱུས་ཆེན་པོ་ལྟར་ན། ཐེག་པ་ཐུན་མོང་བའི་དྲི་བ་གཉིས།
ཕ་རོལ་ཏུ་ཕྱིན་པའི་དྲི་བ་གཉིས་སྔགས་ཀྱི་དྲི་བ་གསུམ་སྟེ་དྲི་བ་བདུན་མཛད་
ནས། ཐེག་པ་ཆེན་པོ་མ་ལུས་པའི་དོན་ཚིག་ཉུང་ལ་དོན་འདུས་པ་བླ་མ་ཉིད་ཀྱིས་
ཇི་ལྟར་སྐུ་ཉམས་སུ་བཞེས་པའི་བསྟན་བཅོས་ཞིག་མཛད་པར་ཞུ་ཞེས་བསྐུལ་
བར་ གྱུར་ པས། ཇོ་བོས་ཀྱང་བསྟན་པ་སྤྱི་ལ་ཕན་པའི་ཆེད་དུ། མཐོ་ལྡིང་དུ་
- 120 -



བྱང་ཆུབ་ལམ་གྱི་སྒྲོན་མའི་རྣམ་བཤད་ཕུལ་བྱུང་བཞད་པའི་དགའ་སྟོན།
བསྟན་བཅོས་འདི་མཛད་པ་ཡིན་ཏེ། བྱང་ཆུབ་འོད་ཀྱིས་བསྐུལ་གྱུར་པས། །ཞེས་
པའི་རང་འགྲེལ་དུ། བོད་ཀྱི་ཡུལ་འདི་ན་སངས་རྒྱས་ཀྱི་བསྟན་པ་ཐེག་པ་ཆེན་
པོའི་ལམ་འདི་ལ་ལོག་པར་རྟོག་པའི་གང་ཟག་བླ་མ་དགེ་བའི་བཤེས་གཉེན་གྱིས་
ཡོངས་སུ་མ་ཟིན་པ་དག་རྩོད་ཅིང་ཟབ་པ་དང་རྒྱ་ཆེ་བའི་དོན་ལ་རང་གི་རྟོག་པས་
དཔྱོད་ཅིང་སོ་སོ་ནས་མི་མཐུན་པ་མང་དུ་མཆིས་པས་དེ་དག་གི་ཐེ་ཚོམ་བསལ་དུ་
གསོལ། ཞེས་བདག་ལ་ཡང་ནས་ཡང་དུ་བསྐུལ་བར་གྱུར་པས། དེའི་དོན་བདག་
གིས་མདོ་ལ་སོགས་པའི་རྗེས་སུ་འབྲངས་ནས། བྱང་ཆུབ་ལམ་གྱི་སྒྲོན་མ་རབ་ཏུ་
གསལ་བར་བྱའོ། །ཞེས་གསུངས་པའི་ཕྱིར། ལམ་ཡིག་ཏུ་དྲི་བ་བདུན་ཞེས་པ་
ལས་ འདི་ དང༌ འདི་ ཞེས་ མི་ གསལ་ལ། སྟོད་དུ་ཇོ་བོ་ཕེབས་སྐབས། ཁུ་རྔོག་
སོགས་དྲུག་གིས་ཐབས་ཤེས་ཡ་བྲལ་གྱིས་སངས་རྒྱའམ་མི་རྒྱ། བྱང་སྡོམ་གྱི་རྟེན་
དུ་སོ་ཐར་དགོས་སམ་མི་དགོས། རྡོ་རྗེ་སློབ་དཔོན་གྱི་དབང་མ་ཐོབ་པར་རྒྱུད་
འཆད་དུ་རུང་ངམ་མི་རུང་། དབང་གོང་མ་གཉིས་ཚངས་པར་སྤྱོད་པས་བླང་དུ་
རུང་ངམ་མི་རུང་། དབང་མ་ཐོབ་པར་གསང་སྔགས་ཉམས་སུ་བླང་དུ་རུང་ངམ་མི་
རུང་བྱ་བ་ལྔ་ཞུས་པས། ཇོ་བོའི་ཞལ་ནས། ཁྱེད་རྣམས་ཐུགས་ཚོད་མི་གདའ། དེ་
རྣམས་ལས་མང་བ། ལྷ་བཙུན་པས་ཞུས་ནས་ལམ་སྒྲོན་ན་བདོག་གསུངས། དེ་
ལྟར་ན་ཕར་ཕྱིན་གྱི་དྲི་བ་གཉིས། སྔགས་ཀྱི་དྲི་བ་གསུམ་པོ་འདི་ལྔ་དང་འགྲིག་
ལ༑ ཐེག་པ་ཐུན་མོང་གི་དྲི་བ་གཉིས་ཅི་ཡིན་རྩད་གཅོད། ནག་ཚོས་མཛད་ཟེར་
བའི་ལམ་སྒྲོན་གྱི་འགྲེལ་པ་བཤད་པའི་རྒྱན་བྱ་བ་ཞིག་ན། དྲི་བ་བདུན་འདི་ལྟར་
ཐེག་ཆེན་གྱི་ལམ་རྟེན་གྱི་གང་ཟག་ཇི་ལྟ་བུ། སོ་སྐྱེའི་རྟེན་ལ་བྱང་ཆུབ་ཀྱི་སེམས་
སྐྱེ་མི་སྐྱེ། སོ་ཐར་གྱི་སྡོམ་པ་བྱང་སྡོམ་གྱི་རྟེན་དུ་དགོས་མི་དགོས། སོ་ཐར་གྱི་
• 121 -



མཁྱེན་བརྩེའི་འོད་སྣང་ལས། པཎ་ཆེན་བློ་བཟང་ཆོས་ཀྱི་རྒྱལ་མཚན་གྱི་གསུང་སྐོར།
སྡོམ་ལྡན་གྱིས་བྱང་སྡོམ་བླངས་ན་གནས་འགྱུར་རམ་གཉིས་ཀ་དང་ལྡན། ཚོགས་
གཉིས་ གསོག་ པ་ ལ་ཐབས་ཤེས་ཟུང་འབྲེལ་དུ་དགོས་ སམ་ མི་ དགོས། དབུ་
སེམས་གཉིས་ཡང་དག་པའི་དོན་དུ་གང་གཟུང་། ཐེག་ཆེན་གསང་སྔགས་ཀྱི་སྒོར་
ཞུགས་ན་ཇི་ལྟར་བྱ་ཞེས་པའི་ལན་གཞུང་དང་རིམ་གྱིས་སྦྱར། དགེ་བཤེས་སྟོན་
པ༑ པོ་ཏོ་བ། ཤ་ར་བ་ཡབ་སྲས་ཀྱི་གསུང་སྒྲོས་དང་། བཤད་པ་གང་དུའང་དྲི་བ་
བདུན་དང༌། ལན་འདེབས་ཚུལ་སོགས་མ་བྱུང་ཡང་། གཞུང་གི་བཤད་པ་ཞིབ་
ཅིང་། ལས་དང་པོ་པས་ཉམས་སུ་ལེན་ཚུལ་ཕུལ་དུ་བྱུང་བར་ནི་མཆིས་སོ། །
དེ་ཡང་དགེ་བཤེས་ལོ་ཙཱ་བ་གཉིས་ཀྱིས་བཤད་ཉན་མཛད་ཀྱང་དེང་སང་
རྒྱུན་ཆད་། འདིའི་འཕྲིན་ལས་རྒྱས་པར་བྱེད་པ་པོ་ནི། འབྲོམ་སྟོན་པ་སྟེ། ཁོང་
གིས་ཇོ་བོ་ལ། སློབ་མ་གཞན་རྣམས་ལ་ཆོས་གཞན་དང་གཞན་གནང་། ཁོ་བོ་ལ་
ལམ་གྱི་རིམ་པ་འདི་གནང་བ་ཅི་ལགས་ཞུས་པས། འདི་ཁྱོད་མིན་པ་གཞན་ལ་
གཏད་ས་མ་རྙེད་པ་ཡིན་གསུངས་ཤིང་། དགེ་བཤེས་སྟོན་པ་རང་ལ་འདི་ཀུན་གྱི་
འདྲ་མི་འདྲ་ཞུས་པ་ན། ང་རྩོམ་པ་པོ་དངོས་ཀྱི་སློབ་མ་ཡིན་གསུངས་པ་དང་།
ཡང་འདི་ལ་འགྲེལ་པ་ཞིག་བདོག་ན་ཞུས་ཙ་ན། འདིའི་འགྲེལ་པ་ད་ང་ཡིན་སྙམ་
གསུངས་པ་ལགས་སྐད། དེའི་ཕྱིར་དགེ་བཤེས་སྟོན་པ་ནས་རྒྱུད་པ་རྣམས་རང་
འགྲེལ་ ཡོད་ པ་མི་བཞེད་ཅིང་། པོ་ཏོ་སྐོར་བའང་ རང་འགྲེལ་གྱི་བཤད་པ་མི་
མཛད་ལ། ལོ་ཙཱ་བའི་རྗེས་འབྲང་རྣམས་རང་འགྲེལ་ནག་ཚོའི་སྦས་ཆོས་སུ་བཞེད་
དོ། །ཤ་ར་བའི་ལམ་སྒྲོན་གྱི་གསུང་སྒྲོས་སུ་རང་འགྲེལ་གྱི་བཤད་པ་མ་མཛད་
ཀྱང༌། ཁོང་གི་ལམ་རིམ་དུ། ཇོ་བོས་མཛད་པའི་ལམ་སྒྲོན་གྱི་འགྲེལ་པ་ལས་ཞེས་
ལུང་དྲངས་པས་རང་འགྲེལ་གཏན་མི་བཞེད་པ་མ་ཡིན་ནོ། །
- 122 -



བྱང་ཆུབ་ལམ་གྱི་སྒྲོན་མའི་རྣམ་བཤད་ཕུལ་བྱུང་བཞད་པའི་དགའ་སྟོན།
རྒྱལ་བ་ཙོང་ཁ་པ་ཆེན་པོ་ནི། འདི་ལ་ཇོ་བོ་རང་ཉིད་ཀྱིས། དཀའ་འགྲེལ་
ཞིག་མཛད་པ་ལ། གཞན་གྱིས་ཅུང་ཟད་བསྣན་པ་འདྲ་གསུངས་སོ། །མདོར་ན་ཇོ་
བོ་རྗེས་གཞུང་འདི་ལ་བརྟེན་ནས་དུས་གསུམ་གྱི་སངས་རྒྱས་ཐམས་ཅད་ཀྱི་
དགོངས་ པ་ གསལ་བར་མཛད། དགེ་བཤེས་སྟོན་པས་སྲོལ་བཏོད། སྐུ་མཆེད་
གསུམ་གྱིས་དར་ཞིང་རྒྱས་པར་མཛད་དེ། ད་ལྟའི་བར་དུ་མ་ནུབ་པ་ཡིན། འདི་
ལ་ ལོང་བས་གླང་མཇུག་མ་ཤོར་བ་ཞིག་བྱའོ་ ཞེས་ གསུངས། འོ་ན། རབ་ཏུ་
གསལ་བར་བྱའོ། །ཞེས་ཇོ་བོས་ཞལ་བཞེས་མཆིས་སམ་ཇི་ལྟར་གསལ་བར་ནུས་
ཞེ་ན། ཇོ་བོ་རྗེ་ལྷ་ཅིག་ཆོས་ཅན། ཐུབ་པའི་དགོངས་པ་གསལ་བར་བྱེད་པའི་
གཞུང་རྩོམ་པར་ནུས་ཏེ། དེ་ལྟ་བུའི་རྒྱུ་ཕུན་སུམ་ཚོགས་པ་བླ་མ་བརྒྱུད་པའི་མན་
ངག་དང་ལྡན་པ། ཡི་དམ་ལྷའི་ཞལ་གཟིགས་པ། རིག་པའི་གནས་ལྔ་ལ་མཁས་
པ་གསུམ་ག་ཚང་བ་ཡིན་པའི་ཕྱིར་ཏེ། བེའུ་བུམ་སྔོན་པོ་ལས། དེ་ལྟར་བླ་མའི་
མན་ངག་མངའ་ཞིང་། ཐུགས་དམ་ལྷ་ཡི་ཞལ་ཡང་གཟིགས་ལ། རིག་པའི་གནས་
ལྔ་ཀུན་ལ་མཁས་པས། བྱང་ཆུབ་ལམ་ནི་གསལ་བར་མཛད་ནུས་ཞེས་གསུངས་
པའི་ཕྱིར། ཚིགས་སུ་བཅད་པ་ཕྱེད་ཕྱི་མ་གཉིས་ཀྱིས་བསྟན་བཅོས་འདིའི་དགོས་
པ་སོགས་ཆོས་བཞི་ཡང་བསྟན་པ་ཡིན་ཏེ། བྱང་ཆུབ་ལམ་ཞེས་པ་དང་གསལ་
བར་བྱ། ཞེས་ སོགས་ ཀྱིས་ཉིང་ དགོས་དང་། དགོས་པ་དང་། བརྗོད་བྱ་རྣམས་
དངོས་སུ་བསྟན་ནས། འགྲེལ་པ་ཤུགས་ལ་བསྟན་པའི་ཕྱིར་རོ། ། །
༈ གཉིས་པ་གཞུང་དངོས་བཤད་པ་ལ་གཉིས། སྐྱེས་བུ་ གསུམ་ གྱི་རྣམ་
བཞག་མདོར་བསྟན་པ་དང༌། སྐྱེས་བུ་གསུམ་གྱི་མཚན་ཉིད་སོ་སོར་བཤད་པའོ།།
དང་པོ་ནི། ཆུང་ངུ་འབྲིང་དང་མཆོག་གྱུར་པས། སྐྱེས་བུ་གསུམ་དུ་ཤེས་པར་བྱ། །
- 123 -



མཁྱེན་བརྩེའི་འོད་སྣང་ལས། པཎ་ཆེན་བློ་བཟང་ཆོས་ཀྱི་རྒྱལ་མཚན་གྱི་གསུང་སྐོར། །
དེ་ དག་ མཚན་ ཉིད་ རབ་ གསལ་ བའི། །སོ་ སོའི་ དབྱེ་ བས་ བྲི་ བར་ བྱ། །ཞེས་
གསུངས་སོ། །དེ་ཡང་གོང་དུ། བྱང་ཆུབ་ལམ་གྱི་སྒྲོན་མ་རབ་ཏུ་གསལ་བར་བྱ། །
ཞེས་བཤད་ན། བྱང་ཆུབ་ཀྱི་ལམ་དེ་ཇི་ལྟ་བུ་ཞེ་ན། སྤྱིར་སྐྱེས་བུ་ཞེས་པ་སེམས་
ཅན་ཡིན་ནོ་ཅོག་ལ་འཇུག་ཀྱང་། འདིར་སྐྱེས་བུའི་སྐད་དོད་པུ་རུ་ཥ དོན་བྱེད་
པའམ་ནུས་པ་ལ་འཇུག་པས། འཇིག་རྟེན་ཕྱི་མ་ཕན་ཆད་ཀྱི་དོན་སྒྲུབ་པའི་ནུས་
པ་དང་ལྡན་པས་སྐྱེས་བུ་ཞེས་བྱ་ཞིང་ཕྱི་མ་ཕན་ཆད་ཀྱི་བླང་དོར་དཔྱོད་པའི་ཡིད་
ཤེས་ཆེ་བས་མི་ཞེས་ཀྱང་བྱའི། ཚེ་འདི་པ་ཙམ་དོན་དུ་གཉེར་བ་ལ་འདིར་བསྟན་
མིའམ་སྐྱེས་བུ་ཞེས་མི་བྱ་སྟེ། དེ་ལྟར་ ཡང་བེའུ་བུམ་ལས། ཕྱི་མར་ངན་སོང་
འཇིགས་པས་སྡིག་སྤོང་། །འཁོར་བའི་སྐྱོན་དྲན་ཐར་པ་འདོད་པས། །བདེན་བཞིའི་
ཚུལ་གྱིས་བསླབ་པ་གསུམ་འཇུག །ཐེག་དམན་འཇིགས་པས་བྱང་ཆུབ་སེམས་
སྦྱོང་། །དེ་ ལྟ་ བུ་ ནི་ མི་ ཡི་ སྤྱོད་ པ། །གཞན་ དུ་ ན་ ནི་ ཅི་ ཞིག་ མི་ ཡིན། །ཞེས་
གསུངས་པ་ལྟར་རོ། །དེ་ལྟ་བུའི་སྐྱེས་བུ་གསུམ་གྱི་ལམ་ནི་གསུམ་ཉིད་དུ་ཤེས་
པར་བྱ་སྟེ། བླ་མེད་བྱང་ཆུབ་ཏུ་བགྲོད་པའི་ལམ་དེ་ལ་ཆུང་ངུ་མངོན་མཐོའི་ལམ་
དང༌། འབྲིང་ངེས་ལེགས་ཐུན་མོང་བའི་ལམ་དང་། མཆོག་ཏུ་གྱུར་པ་སངས་རྒྱས་
ཉིད་ཀྱི་ལམ་གསུམ་ཡོད་པའི་ཕྱིར། སྐྱེས་བུ་གསུམ་གྱི་ལམ་དེ་ཡང་རབ་ཏུ་གསལ་
བ་སྟེ་གོ་ཤིན་ཏུ་སླ་བར་བྲི་བར་བྱ་བ་ཡིན་ཏེ། ལམ་དེ་དག་ཀྱང་རང་གི་ངོ་བོ་
མཚོན་པར་བྱེད་ པའི་ མཚན་ཉིད་ ཀྱི་ སྒོ་ནས་དང༌། སོ་སོའི་དབྱེ་བས་ཏེ་ལམ་
གསུམ་གྱི་ངོ་བོ་དང་ཁྱད་པར་སྟོན་ཚུལ་མི་འདྲ་བའི་སྒོ་ནས་བྲི་བར་བྱ་བ་ཡིན་
པའི་ཕྱིར། །
༈ གཉིས་པ་སྐྱེས་བུ་གསུམ་གྱི་ལམ་གྱི་མཚན་ཉིད་སོ་སོར་བཤད་པ་ལ་
- 124 -



བྱང་ཆུབ་ལམ་གྱི་སྒྲོན་མའི་རྣམ་བཤད་ཕུལ་བྱུང་བཞད་པའི་དགའ་སྟོན།
གསུམ། སྐྱེས་ བུ་ཆུང་ངུའི་མཚན་ཉིད་བསྟན་པ་སྐྱེས་བུ་འབྲིང་གི་མཚན་ཉིད་
བསྟན་ པ། སྐྱེས་ བུ་ ཆེན་ པོའི་ མཚན་ ཉིད་ བསྟན་ པའོ། །དང་ པོ་ ནི། གང་ ཞིག་
ཐབས་ནི་གང་དག་གིས། །འཁོར་བའི་བདེ་བ་ཙམ་དག་ལ། །རང་ཉིད་དོན་དུ་
གཉེར་བྱེད་པ། །སྐྱེས་བུ་དེ་ནི་ཐ་མར་ཤེས། །ཞེས་གསུངས། ཤེས་བྱ་ཆོས་ཅན།
འདིར་བསྟན་སྐྱེས་བུ་ཆུང་ངུའི་རྣམ་བཞག་ཡོད་དེ། ཚེ་འདི་ལ་ཅུང་ཟད་ཀྱང་མ་
ཆགས་ཤིང་། ཕྱི་མ་ཕན་ཆད་སྒྲུབ་ནུས་ཀྱི་སྐྱེས་བུ་གང་ཞིག །འཁོར་ལོས་བསྒྱུར་
བའི་ མཐར་ ཐུག་ པའི་ མིའི་ བདེ་ བ་ དང༌། བརྒྱ་ བྱིན་ དང༌། དགའ་ རབ་ དབང་
ཕྱུགས་སོགས་འདོད་པའི་བདེ་བ་དང་། ཚངས་པ་སོགས་གཟུགས་གཟུགས་མེད་
ཀྱི་འཁོར་བའི་བདེ་བ་ཙམ་དག་ལ་དམིགས་ནས། ཐབས་ནི་ལས་འབྲས་ལ་ཡིད་
ཆེས་པའི་དད་པ་སྔོན་དུ་སོང་བའི་མི་དགེ་བ་བཅུ་སྤོང་གི་ཚུལ་ཁྲིམས་དང་། ཟག་
བཅས་ཀྱི་བསམ་གཏན་བཞི་དང༌། གཟུགས་མེད་པའི་སྙོམས་འཇུག་སོགས་ལྷའི་
ཐེག་པ་དང་ཚངས་པའི་ཐེག་པ་ཞེས་བཤད་པ་གང་དག་གིས་ཆེད་དུ་བྱ་བ་གང་
ཟག་རང་ཉིད་ཀྱིས་ཐོབ་པའི་དོན་དུ་གཉེར་བར་བྱེད་པ་གང་དག་ཡིན་པ། དེ་ནི་
འདིར་བསྟན་སྐྱེས་བུ་ཐ་མར་ཤེས་པར་བྱ་བ་ཡིན་པའི་ཕྱིར། འདི་ཡང་དག་པའི་
ཆོས་ལ་ཞུགས་པས་འདིར་བསྟན་སྐྱེས་བུ་ནི་ཡིན་ལ། སྲིད་པ་དོན་དུ་གཉེར་ཞིང་།
གཞན་དོན་ལ་རྒྱབ་ཀྱིས་ཕྱོགས་པས། འབྲིང་དང་ཆེན་པོ་ལས་དམན་པའི་ཕྱིར།
དེ་ཡང་རྐང་པ་དང་པོས་སྦྱོར་བའི་ཁྱད་པར། གཉིས་པས་འབྲས་བུའི་ཁྱད་པར་
གསུམ་པས་ཀུན་སློང་དམ་བསམ་པའི་ཁྱད་པར། བཞི་པས་ཁྱད་པར་གྱི་གཞི་
བསྟན་ཏོ། །
དེ་ ཡང་ མངོན་མཐོ་ཙམ་དོན་དུ་གཉེར་བས། དེའི་ཐབས་མ་ནོར་བ་ལ་
- 125 -



མཁྱེན་བརྩེའི་འོད་སྣང་ལས། པཎ་ཆེན་བློ་བཟང་ཆོས་ཀྱི་རྒྱལ་མཚན་གྱི་གསུང་སྐོར།
ཞུགས་པ་ནི། འདིར་བསྟན་སྐྱེས་བུ་ཆུང་ངུའི་མཚན་ཉིད་ཡིན་ལ། སྤྱིར་ནི་སྐྱེས་བུ་
ཆུང་ངུ་ལ་ཚེ་འདི་དོན་གཉེར་ཙམ་ཡང་ཡོད་ཀྱང་། འདིར་ནི་མངོན་མཐོའི་ཐབས་
མ་ནོར་བ་ལ་ཞུགས་པ་དགོས་པའི་ཕྱིར། འདིར་བསྟན་སྐྱེས་བུ་ཆུང་ངུ་ལ་གཅིག་
ཉིད་ལས་དབྱེ་བ་གཞན་མི་བྱེད་དོ། །
སྐྱེས་བུ་གསུམ་གྱི་ལམ་མཐའ་དག་གི་རྩ་བ་བཤེས་གཉེན་བསྟེན་ཚུལ་ཡིན་
ཏེ། བླ་མ་མཉེས་པར་བྱས་ན། དལ་འབྱོར་ལ་སྙིང་པོ་ལེན་འདོད་སྐྱེ་ཞིང་། དལ་
བའི་རྟེན་ལ་སྙིང་པོ་ལེན་འདོད་དམ་ཆོས་སྒྲུབ་འདོད་ཀྱི་བློ་མ་སྐྱེས་པར་སྐྱེས་བུ་
གསུམ་གྱི་ལམ་གང་ཡང་ཉམས་སུ་ལེན་པ་མི་འོངས་པས། བཤེས་གཉེན་བསྟེན་
པ་དང་དལ་འབྱོར་གྱི་ཆོས་སྐོར་གཉིས། གསུམ་གའི་མངོན་འགྲོ་ཡིན་ནོ། །དེའི་
ཕྱིར་བསྟན་བཅོས་འདིར་འོག་ཏུ། བླ་མ་རྣམས་ཀྱིས་བསྟེན་པ་ཡི། །ཞེས་དང༌།
སྡོམ་པ་འབོགས་བཟོད་སྙིང་རྗེ་ལྡན། །ཞེས་སོགས་གསུངས་ཀྱང་། ཁྲིད་ཉམས་
སུ་ལེན་པ་ན། འདི་ནས་བསྟན་པ་ལྟར་བཤེས་གཉེན་བསྟེན་ཚུལ་སོགས་གོ་རིམ་
ངེས་ ཅན་ དུ་ བྱའོ། །འདིར་ བསྟན་ སྐྱེས་ བུ་ ཆུང་ ངུའི་ ལམ་ གྱི་ དངོས་ གཞི་ ལ།
དམིགས་ སྐོར་ བཞི་ ཡོད་ དེ། མི་རྟག་ པ། ངན་ སོང་ གསུམ་ གྱི་ ཉེས་དམིགས།
སྐྱབས་འགྲོ །ལས་འབྲས་བསམས་ནས་མི་དགེ་བཅུ་སྤོང་གི་ཚུལ་ ཁྲིམས་ ལ་
བསླབ་པའོ། །དེ་ཡང་སྐྱེས་བུ་ཆུང་ངུའི་བསམ་པ་སྐྱེ་བ་ལ། དམིགས་པ་དང་པོ་
གཉིས་དང་། སྦྱོར་བ་སྒྲུབ་པ་ལ་ཕྱི་མ་གཉིས་སུ་ངེས་པའི་ཕྱིར་ཏེ། བེའུ་བུམ་སྔོན་
པོ་ལས། དལ་འབྱོར་རྙེད་དཀའ་འཆི་བ་རྗེས་དྲན། །ལན་གཅིག་བསམས་པས་
ཆོས་ ཀྱི་ མགོ་ གཟུགས། །དེ་ ལྟར་ བསམས་ པས་ ཆོས་ ཀུན་ སྐྱེ་ འགྱུར། །ཞེས་
གསུངས་འི་ཕྱིར། །
• 126 -



བྱང་ཆུབ་ལམ་གྱི་སྒྲོན་མའི་རྣམ་བཤད་ཕུལ་བྱུང་བཞད་པའི་དགའ་སྟོན།
༈ གཉིས་པ་སྐྱེས་བུ་འབྲིང་གི་མཚན་ཉིད་སྟོན་པ་ནི། སྲིད་པའི་བདེ་ལ་རྒྱབ་
ཕྱོགས་ཤིང་། སྡིག་པའི་ལས་ལས་ ལྡོག་ བདག་ ཉིད། །གང་ ཞིག་ རང་ཞི་ཙམ་དོན་
གཉེར། །སྐྱེས་བུ་དེ་ནི་འབྲིང་ཞེས་ བྱ། །ཞེས་ པའོ། །ཤེས་ བྱ་ཆོས་ཅན། འདིར་
བསྟན་སྐྱེས་བུ་འབྲིང་གི་རྣམ་བཞག་ཡོད་དེ། མནར་མེད་ནས་སྲིད་རྩེའི་བར་གྱི་
འཁོར་བ་མཐའ་དག་གི་སྡུག་བསྔལ་རྒྱུ་མཚན་དུ་མའི་སྒོ་ནས་བསམས་པས་
འཁོར་ལོས་བསྒྱུར་བ་དང་། ཚངས་པ་དང་། བརྒྱ་བྱིན་གྱི་བདེ་བ་ལའང་རྨི་ལམ་
དུ་ཡང་འདོད་པ་མེད་པས། སྲིད་པའི་བདེ་བ་ལ་རྒྱབ་གྱིས་ཕྱོགས་ཤིང་ཞེན་པ་
ལོག་པ་བསམ་པའི་ཁྱད་པར། བསམ་པ་དེས་ཀུན་ནས་བསླངས་ནས་སྒོ་གསུམ་
སྡིག་པ་མི་དགེ་བའི་ལས་ལས་ལྡོག་པའི་བདག་ཉིད་ཅན་གྱི་སོ་ཐར་རིས་བདུན་
གང་རུང་གི་བརྟུལ་ཞུགས་ལ་ཡང་དག་པར་གནས་པ་སྦྱོར་བའི་ཁྱད་པར། བསམ་
སྦྱོར་དེ་གཉིས་དང་ལྡན་པས་རང་ཉིད་སྡུག་ཀུན་ཉེ་བར་ཞི་བའི་མྱང་འདས་ཙམ་
དོན་དུ་གཉེར་བ་འབྲས་བུའི་ཁྱད་པར་ཏེ། རྟེན་གྱི་གང་ཟག་གང་ཞིག་ཁྱད་པར་དེ་
གསུམ་དང་ལྡན་པ་དེ་ལ་ནི་སྐྱེས་བུ་འབྲིང་ཞེས་བརྗོད་པར་བྱ་བ་ཡིན་པའི་ཕྱིར་ཏེ།
འདི་ནི་དམ་ཆོས་མ་ནོར་བར་སྒྲུབ་པ་ལ་ཞུགས་པས་འདིར་བསྟན་སྐྱེས་བུ་ཡིན་
ཞིང་། སྲིད་པ་མཐའ་དག་ལས་ཡིད་ལོག་པས་ཆུང་ངུ་ལས་ཁྱད་པར་འཕགས།
མགོ་ལ་སེམས་ཅན་ཁུར་ཆེན་ཁྱེར་བ་ཡི། །སེམས་དཔའ་མཆོག་ནི་དལ་གྱིས་འགྲོ་
མི་མཛེས། །ཞེས་པ་ལྟར་འགྲོ་བའི་དོན་གྱི་ཁུར་འཁུར་བའི་ལྷག་བསམ་དང་མི་
ལྡན་པས་སྐྱེས་བུ་ཆེན་པོ་ལས་དམན་པའི་ཕྱིར། དེ་ལྟར་ན་རྐང་པ་གསུམ་གྱིས་
བསམ་པ་དང༌། སྦྱོར་བ་དང་། འབྲས་བུ་དང་། བཞི་པས་ཁྱད་པར་གྱི་གཞི་བསྟན་
ཏེ། ཤ་ར་བའི་གསུང་སྒྲོས་ལས། སྡིག་པའི་ལས་ལས་ཞེས་པ། མི་དགེ་བ་ཁོ་ན་
- 127 -



མཁྱེན་བརྩེའི་འོད་སྣང་ལས། པཎ་ཆེན་བློ་བཟང་ཆོས་ཀྱི་རྒྱལ་མཚན་གྱི་གསུང་སྐོར།
ལ་མི་ཟེར་གྱི། མངོན་མཐོ་འགྲུབ་པའི་ཟག་པ་དང་བཅས་པའི་ལས་རྣམས་ཀྱང་
ཡིན་ཏེ། འཁོར་བ་འགྲུབ་པའི་ཀུན་འབྱུང་ལས་དང་ཉོན་མོངས་ཐམས་ཅད་འདིས་
བསྡུས་གསུངས། ལྡོག་བདག་ཉིད་ཅེས་པས་ཀྱང་། གཉེན་པོ་བསླབ་པ་གསུམ་ག་
བསྟན། ཞེས་གསུངས་སོ། །
སྐྱེས་བུ་ཆུང་འབྲིང་གཉིས་ཀ་དང་ཐུན་མོང་བའི་ལམ་རྒྱུད་ལྡན་གྱི་ཐེག་ཆེན་
གྱི་གང་ཟག་ཤིན་ཏུ་མང་བས། འདིར་ནི་གཙོ་བོར་རང་དོན་དུ་ཐར་པ་སྒྲུབ་པའི་
ཐབས་མ་ནོར་བ་ལ་ཞུགས་པ་ནི། འདིར་དངོས་སུ་བསྟན་པའི་སྐྱེས་བུ་འབྲིང་གི་
མཚན་ཉིད། འདི་ལ་ཐེག་པའི་སྒོ་ནས་དབྱེ་ན། ཉན་ཐོས་ཀྱི་ཐེག་པ་ལ་ཞུགས་པ་
དང༌། རང་སངས་རྒྱས་ཀྱི་ཐེག་པ་ལ་ཞུགས་པ་གཉིས། བསྒོམ་བྱའི་སྒོ་ནས་དབྱེ་
ན་༑ འཕགས་པའི་བདེན་བཞི་སྒོམ་པ་དང་། རྟེན་འབྲེལ་ཡན་ལག་བཅུ་གཉིས་
ལུགས་འབྱུང་ལུགས་ལྡོག་ཏུ་སྒོམ་པ་གཉིས། ཡང་འདིར་དངོས་བསྟན་གྱི་སྐྱེས་བུ་
འབྲིང་ལ་ནང་ཚན་གྱི་སྒོ་ནས་དབྱེ་ན། ཆུང་འབྲིང་ཆེ་གསུམ་དུ་ཡོད་དེ། རང་དོན་
དུ་ཐར་པ་དོན་ གཉེར་གྱི་བསམ་ པས། དགེ་བཅུའི་ཚུལ་ཁྲིམས་ལ་སློབ་པ་ནི།
སྐྱེས་བུ་འབྲིང་གི་ཆུང་ངུ་དང་། བསམ་པ་དེ་དང་ལྡན་པས་འཕགས་པའི་བདེན་
བཞི་སྒོམ་པ་ནི། འབྲིང་གི་འབྲིང་དང་། བསམ་པ་དེ་དང་ལྡན་པ་གང་ཞིག་གཉིས་
སྟོང་གི་བདག་མེད་སྒོམ་པ་ནི་འབྲིང་གི་ཆེན་པོ་ཡིན་ནོ། །ཇོ་བོ་ཆེན་པོ་མགོན་པོ་
ཀླུ་སྒྲུབ་དང་། དཔལ་ལྡན་ཟླ་བའི་རྗེས་སུ་འབྲངས་པས། དེ་ལྟར་ན་བསྒོམ་བྱ་
བདག་མེད་གསུམ་གྱི་སྒོ་ནས་ཀྱང་གསུམ་དུ་ཡོད་དེ། རང་རྐྱ་ཐུབ་པའི་རྫས་ཡོད་
ཀྱིས་སྟོང་ཙམ་གྱི་བདག་མེད་དང་། རྡུལ་ཕྲན་ཆ་མེད་བསགས་པའི་ཕྱི་རོལ་དོན་
གྱིས་སྟོང་པའི་གཟུང་བ་ཆོས་ཀྱི་བདག་མེད་དང༌། གང་ཟག་དང་། ཆོས་རྟོག་པས་
- 128 -



-
-
---
བྱང་ཆུབ་ལམ་གྱི་སྒྲོན་མའི་རྣམ་བཤད་ཕུལ་བྱུང་བཞད་པའི་དགའ་སྟོན།
བཏགས་ཙམ་ལས། རང་བཞིན་གྱིས་གྲུབ་པས་སྟོང་པའི་བདག་མེད་ཕྲ་མོ་རྟོགས་
ཤིང་སྒོམ་པའི་ཐེག་པ་དམན་པའི་གང་ཟག་གསུམ་བཞག་དགོས་པའི་ཕྱིར་རོ། །
སྐྱེས་བུ་འབྲིང་གི་ལམ་དངོས་གཞི་ནི། སྲིད་པའི་བདེ་ལ་རྒྱབ་ཕྱོགས་ཤིང་། །ཞེས་
པས་སྡུག་བདེན་དང༌། སྡིག་པའི་ལས་ལས་ཞེས་པས། ཀུན་འབྱུང་དང་། རང་ཞི་
ཙམ་དོན་གཉེར། །ཞེས་པས། འགོག་བདེན་དང༌། ལྡོག་བདག་ཉིད། །ཅེས་པས།
ལམ་ བདེན་ བསྟན། ཞེས་ ཤ་ ར་ བས་ གསུངས་ པ་ ལྟར། འཕགས་ པའི་ བདེན་
བཞིའི་ལམ་ནི། ཐར་འདོད་རྣམས་ཀྱི་བསྒོམ་བྱའི་གཙོ་བོ་དང་། སྐྱེས་བུ་འབྲིང་གི་
ལམ་གྱི་གཞུང་ཤིང་ཡིན་ཏེ། རྟེན་འབྲེལ་ཡན་ལག་བཅུ་གཉིས་ཀྱང་དེ་ཉིད་དུ་
འདུས་པའི་ཕྱིར། དེ་ཡང་ཐར་པ་དོན་གཉེར་གྱིས་གཏན་ལ་དབབ་བྱ་ཀུན་བྱང་
གཉིས་སུ་ངེས་ཏེ། དང་པོ་ལ་རྒྱུ་འཆིང་བྱེད་ཀུན་འབྱུང་བདེན་པ་དང་། འབྲས་བུ་
བཅིངས་པ་སྡུག་བདེན་གཉིས་སུ་ངེས། ཕྱི་མ་ལ་ཐོབ་བྱ་འགོག་བདེན་དང་། ཐོབ་
བྱེད་ལམ་བདེན་གཉིས་སུ་ངེས་པའི་ཕྱིར། གོ་རིམ་ཡང་སྡུག་བདེན་ཐོག་མར་
གསུངས་ པ་ ལྟར། ཐར་ འདོད་ ཀྱིས་ དང༌ པོར། སྡུག་ བསྔལ་བརྒྱད་ དང༌། དྲུག་
དང་། གསུམ་ལ་སོགས་ པས་ འཁོར་བ་སྤྱི་དང༌། སོ་ སོའི་ ཉེས་པ་ལེགས་པར་
བསམས་ཏེ། ཐར་འདོད་ཀྱི་བློ་བཅོས་མིན་བསྐྱེད་དགོས་ཏེ། བེའུ་བུམ་སྔོན་པོ་
ལས། འཁོར་བ་ཁང་པ་མེ་འབར་བཞིན་ནམ། །བཙོན་དོང་མི་བཟད་ ཆུད་པའི་
མིའམ། །རྒྱ་ མཚོའི་ཀློང་འཁྱིལ་ ནང་ དུ་ ཚུད་ པའམ། །འབྲོག་ དགོན་ མི་བཟད་
འཁྱམས་བཞིན་བསམས་ལ། །ཞེས་གསུངས་པའི་ཕྱིར་རོ། །
འཁོར་བའི་སྡུག་བསྔལ་བསམས་པས་ཡིད་སྐྱོ་བ་ན། འཁོར་བ་འདི་ཅིའི་རྒྱུ་
ཅན་ཡིན་སྙམ་དུ་བསམས་པས། ཉོན་མོངས་པ་དང་ཟག་བཅས་ཀྱི་ལས་ལས་
• 129 -



མཁྱེན་བརྩེའི་འོད་སྣང་ལས། པཎ་ཆེན་བློ་བཟང་ཆོས་ཀྱི་རྒྱལ་མཚན་གྱི་གསུང་སྐོར།
འཁོར་བ་འགྲུབ་པར་མཐོང་ནས། ཀུན་འབྱུང་སྤོང་འདོད་སྐྱེ་བས། དེའི་འོག་ཏུ་
ཀུན་འབྱུང་བསྟན་པ་ལྟར། ཀུན་འབྱུང་འཁོར་བའི་འཇུག་རིམ་བསྒོམ་པར་བྱ་སྟེ།
བེའུ་བུམ་ལས། བདག་ཅག་འཁོར་བར་ཡུན་རིང་རྟག་འཁྱམས། །དེ་ཡི་རྒྱུ་རྩ་རང་
གི་ཉོན་མོངས། །དེ་ ཡི་ གཙོ་བོ་མ་རིག་པ་སྟེ། །དེ་ཡིས་ཡན་ལག་བཅུ་གཉིས་
བསྐྱེད་པས། །རྟག་ཏུ་འཁོར་བ་རྒྱུན་མི་ཆད་འགྱུར། །ཞེས་གསུངས་པ་ལྟར་རོ། །
༈ ཀུན་འབྱུང་གི་གཙོ་བོ་མ་རིག་པ་ནི། ཡུལ་གྱི་གནས་ཚུལ་ལ་ཕྱིན་ཅི་ལོག་
ཏུ་ཞུགས་པའི་བློ་ཡིན་པས། སྤོང་ནུས་སུ་ཤེས་པ་ན། འགོག་པ་མངོན་དུ་བྱ་ནུས་
སུ་མཐོང་བས། དུས་གསུམ་པར་འགོག་བདེན་བསྟན་པ་ལྟར་སེམས་ཏེ། བེའུ་
བུམ་ལས། འཁོར་བའི་ཁང་ཆེན་འདི་ལ་སྒོ་མང་། །གང་ནས་བྱུང་ཀྱང་ཕྱིར་ནི་
འཐོན་ཏེ། །ཞེས་བཤད་པའི་ཕྱིར། འགོག་པ་མངོན་དུ་བྱེད་པའང་། ལམ་ལ་རག་
ལས་ པར་ མཐོང་ བས། ལམ་ བདེན་ དུས་ བཞི་ པར་ སྟོན་ ཏེ། བེའུ་ བུམ་ ལས།
ཐབས་ཚུལ་ཀུན་གྱིས་མ་རིག་བཟློག་བྱ། །ཟློག་བྱེད་རྒྱུ་ནི་བསླབ་པ་གསུམ་ཡིན།།
ཞེས་གསུངས་པའི་ཕྱིར། དེ་སྐད་དུ་རྗེ་བཙུན་བྱམས་པས་ཀྱང་། ནད་ནི་ཤེས་བྱ་
ནད་ཀྱི་རྒྱུ་ནི་སྤང་བར་བྱ། །བདེ་གནས་ཐོབ་བྱ་སྨན་ནི་བསྟེན་པར་བྱ་བ་ལྟར། །
སྡུག་བསྔལ་རྒྱུ་དང་དེ་འགོག་པ་དང་དེ་ཡི་ལམ། །ཤེས་བྱ་སྤང་བྱ་རིག་པར་བྱ་
ཞིང་བསྟེན་པར་བྱ། །ཞེས་གསུངས་པའི་ཕྱིར། །
༈ གསུམ་ པ་ སྐྱེས་ བུ་ ཆེན་ པོའི་ མཚན་ ཉིད་ བསྟན་ པ་ལ་གཉིས། མདོར་
བསྟན་པ་དང༌། རྒྱས་པར་བཤད་པའོ། །དང་པོ་ནི། རང་རྒྱུད་གཏོགས་པའི་སྡུག་
བསྔལ་ གྱིས། །གང་ཞིག་གཞན་གྱི་སྡུག་བསྔལ་ཀུན། །ཡང་དག་ཟད་པར་ཀུན་
ནས་འདོད། །སྐྱེས་བུ་དེ་ནི་མཆོག་ཡིན་ནོ། །ཞེས་ གསུངས། ཤེས་བྱ་ཆོས་ཅན།
- 130 -



བྱང་ཆུབ་ལམ་གྱི་སྒྲོན་མའི་རྣམ་བཤད་ཕུལ་བྱུང་བཞད་པའི་དགའ་སྟོན།
འདིར་དངོས་སུ་བསྟན་པའི་སྐྱེས་བུ་ཆེན་པོའི་རྣམ་གཞག་བཞག་ཏུ་ཡོད་དེ། སྐྱེས་
བུ་ཆུང་འབྲིང་གི་ལམ་ལ་བློ་ལེགས་པར་སྦྱངས་ཤིང་འབྱོངས་པའི་གང་ཟག་གང་
ཞིག་རང་རྒྱུད་དུ་གཏོགས་པའི་སྟེ་རང་ཉིད་འཁོར་བའི་སྡུག་བསྔལ་གྱིས་ཐོག་
མཐའ་བར་ གསུམ དུ་ གདུངས་ པ་ ལྟར་དུ། སྲིད་མཚོར་འཁྱམས་པའི་ མ་ གྱུར་
སེམས་ཅན་གཞན་ཐམས་ཅད་ཀྱང་། དེ་དང་འདྲ་བ་སྲིད་པའི་སྡུག་བསྔལ་ཀུན་གྱི་
མེ་འབར་བས་བསྲེགས་པ་ལ་མི་བཟོད་པའི་ སྙིང་ རྗེས་ཀུན་ནས་བསླངས་ཏེ།
གཞན་ གྱི་སྡུག་བསྔལ་ཐམས་ཅད་དང་། དེའི་རྒྱུ་སྒྲིབ་གཉིས་བག་ཆགས་དང་
བཅས་པ་ཀུན་ཡང་དག་པར་ཏེ་སླར་བཟློག་པ་མེད་པར་ཀུན་ནས་ཟད་པར་འདོད་
པའི་གཞན་དོན་དོན་གཉེར་གྱི་འདོད་པ་དང་མཚུངས་ལྡན་གྱི། ཐོབ་བྱ་བྱང་ཆུབ་
ལ་དོན་དུ་གཉེར་བའི་སེམས་རིན་པོ་ཆེ་དང་། དེས་ཀུན་ནས་བསླངས་པའི་རྒྱལ་
སྲས་ཀྱི་སྤྱོད་པ་ཅི་རིགས་ལ་གནས་པ་དེ་ནི་འདིར་དངོས་སུ་བསྟན་པའི་སྐྱེས་བུ་
མཆོག་ཡིན་པའི་ཕྱིར་རོ། །
དེ་ཡང་གཙོ་བོར་ཐེག་ཆེན་སྒྲུབ་པའི་ཐབས་མ་ནོར་བ་ལ་ཞུགས་པ་ནི།
འདིར་དངོས་སུ་བསྟན་པའི་སྐྱེས་བུ་ཆེན་པོའི་མཚན་ཉིད་ཡིན་ནོ། །འདིར་བསྟན་
སྐྱེས་བུ་ཆེན་པོ་ལ། ལྟ་བའི་སྒོ་ནས་དབྱེ་ན། དབུ་སེམས་གཉིས། ཐེག་པའི་སྒོ་
ནས་དབྱེ་ན། མདོ་སྔགས་གཉིས། ལམ་མྱུར་བུལ་གྱི་སྒོ་ནས་དབྱེ་ན་ཕྱུགས་ཀྱི་
ཤིང་རྟས་བགྲོད་པ་སོགས་ལྔ་ཡོད་དོ། །སྐྱེས་བུ་ཆེན་པོའི་ལམ་གྱི་རྣམ་བཞག་ནི།
རྣམ་སྣང་མངོན་བྱང་ལས་ཀྱང་གསང་བ་པའི་བདག་པོ་ཐམས་ཅད་མཁྱེན་པའི་ཡེ་
ཤེས་དེ་ནི། སྙིང་རྗེའི་རྩ་བ་ལས་བྱུང་བ་ཡིན། བྱང་ཆུབ་ཀྱི་སེམས་ཀྱི་རྒྱུ་ལས་བྱུང་
བ་ཡིན། ཐབས་ཀྱིས་མཐར་ཕྱིན་པ་ཡིན་ནོ། །ཞེས་ཐེག་ཆེན་གྱི་ལམ་ཚང་ཞིང་མ་
- 131 -



མཁྱེན་བརྩེའི་འོད་སྣང་ལས། པཎ་ཆེན་བློ་བཟང་ཆོས་ཀྱི་རྒྱལ་མཚན་གྱི་གསུང་སྐོར།
ནོར་བ་ནི། སྙིང་ རྗེ་ ཆེན་པོ་དང་། བྱང་ཆུབ་ཀྱི་སེམས་དང༌། སྦྱིན་པ་ལ་སོགས་
པའི་ཐབས་གསུམ་དུ་འདུས་པར་གསུངས་ཤིང་དོན་འདི་ཉིད། མཁས་པའི་དབང་
པོ་ཀ་མ་ལ་ཤཱི་ལས་སྒོམ་རིམ་གསུམ་དུ་གཏན་ལ་ཕབ་བོ། །དཔལ་ལྡན་ཟླ་བའི་
ཞབས་ཀྱིས་ནི། རིན་ཆེན་འཕྲེང་བ་ལས། བདག་ཉིད་དང་ནི་འཇིག་རྟེན་འདིས།།
བླ་མེད་བྱང་ཆུབ་ཐོབ་འདོད་ན། །དེ་ཡི་རྩ་བ་བྱང་ཆུབ་སེམས། །རི་དབང་རྒྱལ་པོ་
ལྟར་ བརྟན་ དང༌། །ཕྱོགས་ མཐས་ གཏུགས་ པའི་ སྙིང་ རྗེ་ དང་། །གཉིས་ ལ་ མི་
བརྟེན་ཡེ་ཤེས་ལགས། །ཞེས་གསུངས་པའི་རྗེས་སུ་འབྲངས་ནས། སྙིང་རྗེ་དང་
གཉིས་སུ་མེད་པར་རྟོགས་པའི་ཤེས་རབ་དང༌། བྱང་ཆུབ་ཀྱི་སེམས་གསུམ་གྱིས།
བྱང་ཆུབ་སེམས་དཔའི་ལམ་ཐམས་ཅད་བསྡུས་པར་བཞེད་དེ། སྙིང་རྗེའི་སེམས་
དང་གཉིས་སུ་མེད་བློ་དང༌། །བྱང་ཆུབ་སེམས་ནི་རྒྱལ་སྲས་རྣམས་ཀྱི་རྒྱུ། །ཞེས་
གསུངས་པའི་ཕྱིར། དབུ་མ་སྙིང་པོ་ལས་ཀྱང་། བྱང་ ཆུབ་ སེམས་ནི་མི་ གཏོང་
དང༌། །ཐུབ་པའི་བརྟུལ་ཞུགས་ཡང་དག་བསྟེན། །དེ་ཉིད་ཤེས་པ་འཚོལ་བ་ནི། །
དོན་ཀུན་སྒྲུབ་པའི་སྤྱོད་པ་ཡིན། །ཞེས་གསུངས་ལ། དབུ་མ་རྒྱན་དུའང་། བྱང་
ཆུབ་ཀྱི་སེམས་དང་། བྱང་ཆུབ་སེམས་དཔའི་བརྟུལ་ཞུགས་དང་། དེ་ཁོ་ན་ཉིད་ཀྱི་
ལྟ་ བ་ གསུམ་དུ་འདུས་པར་བསྟན་ཏེ། དེ་ཉིད་ ལས། ཡང་དག་དད་པའི་ རྗེས་
འབྲང་བ། །རྫོགས་པའི་བྱང་ཆུབ་སེམས་བསྐྱེད་ནས། །ཐུབ་པའི་བརྟུལ་ཞུགས་
བླངས་བྱས་ཏེ། །དེ་ཉིད་ཡང་དག་ཤེས་འཚོལ་བརྩོན། །ཞེས་བཤད་པའི་ཕྱིར།
སློབ་དཔོན་ཆེན་པོ་ཞི་བ་ལྷས། བསླབ་བཏུས་སུ། དལ་འབྱོར་དོན་ཆེ་རྙེད་པར་
དཀའ་བ་བསམས་ནས་སྙིང་པོ་ལེན་འདོད་བསྐྱེད་སྤྱིར་དད་པ་ལྷག་པར་ཐེག་ཆེན་
གྱི་ ཡོན་ཏན་བསམས་ པའི་ དད་པ་བསྐྱེད་དེ། སྨོན་སེམས་དང༌། འཇུག་ སྡོམ་
- 132 -



བྱང་ཆུབ་ལམ་གྱི་སྒྲོན་མའི་རྣམ་བཤད་ཕུལ་བྱུང་བཞད་པའི་དགའ་སྟོན།
བཟུང་། ལུས་ལོངས་སྤྱོད་དགེ་རྩ་གསུམ་བཏང་བ་དང་། བསྲུང་བ་དང་དག་པ་
དང་སྤེལ་བའི་ཚུལ་གསུངས་པ་འདིས། སྤྱོད་པ་ཕར་ཕྱིན་དྲུག་བསྡུས་པ་ཡིན་ཏེ།
བེའུ་བུམ་སྔོན་པོ་ལས། གོ་ཆ་དྲུག་དྲུག་སུམ་ཅུ་དྲུག་དང་། །བཏང་བསྲུང་དག་
སྤེལ་བཞི་ནི་དོན་གཅིག །ཅེས་གསུངས་པའི་ཕྱིར། ཡང་ན་སྦྱོར་བ་བྱང་ཆུབ་ཏུ་
སེམས་བསྐྱེད་པ། དངོས་གཞི་ཕར་ཕྱིན་དྲུག་ལ་སློབ་པ། རྗེས་བྱང་ཆུབ་ཏུ་བསྔོ་བ་
གསུམ་གྱིས་ཐེག་ཆེན་གྱི་ཉམས་ལེན་བསྡུས་པ་ཡིན་ཏེ། བེའུ་བུམ་སྔོན་པོ་ལས།
དགེ་བཤེས་སྟོན་པའི་ཞལ་ནས་འདི་ གསུངས། སྦྱོར་བ་བྱང་ ཆུབ་སེམས་ཀྱིས་
འཕངས་པ། །དངོས་གཞི་ཕ་རོལ་ཕྱིན་པ་དྲུག་ལྡན། །ཟིན་རྗེས་མཇུག་ཏུ་བྱང་
ཆུབ་བསྔོ་བ། །ཕ་རོལ་ཕྱིན་ཚུལ་སྤྱོད་ཀུན་དེར་འདུ། །ཞེས་གསུངས་པ་ལྟར་རོ། །
ལམ་གྱི་སྒྲོན་མ་འདིར་ནི། ཐེག་ཆེན་གྱི་ལམ་ཐམས་ཅད་ཐེག་ཆེན་གྱི་འཇུག་
སྒོ་སེམས་བསྐྱེད་དུ་བསྟན་པ། སེམས་དེ་ཇི་ལྟར་བསྐྱེད་ཚུལ། སེམས་བསྐྱེད་ནས་
སྤྱོད་པ་ལ་སློབ་ཚུལ། བསླབ་པའི་འབྲས་བུ་ངོས་བཟུང་བ་དང་བཞི་བསྟན་པ་
ལས། དང་པོ་ནི། རང་རྒྱུད་གཏོགས་པའི་སྡུག་བསྔལ་གྱིས་ཞེས་སོགས་རྐང་པ་
བཞི་དང༌། སེམས་ཅན་དམ་ པ་ བྱང་ཆུབ་མཆོག །ཅེས་པ་རྐང་པ་གཉིས་ཀྱིས་
བསྟན། །
༈ གཉིས་པ་ནི། རྫོགས་སངས་བྲིས་སྐུ་ལ་སོགས་དང་། །ཞེས་སོགས་སྨོན་
སེམས་ཆོ་གས་ལེན་ཚུལ་བསླབ་བྱ་དང་བཅས་པ་སྟོན་པའི་གཞུང་རྣམས་ཀྱིས་
བསྟན། སྤྱོད་ པ་ ལ་ སློབ་ པ་ ལ་ འཇུག་ སྡོམ་ འཛིན་ དགོས་ པས། དེ་ ལེན་ ཚུལ།
འཇུག་སེམས་བདག་ཉིད་སྡོམ་པ་མ་གཏོགས་པ། །ཞེས་སོགས་ཀྱིས་བསྟན། །
༈ གསུམ་ པ་ ནི། རྒྱལ་ སྲས་ ཀྱི་ སྤྱོད་ པ་ ཐམས་ཅད་རྒྱལ་ ཚབ་ དམ་ པས།
- 133 -



མཁྱེན་བརྩེའི་འོད་སྣང་ལས། པཎ་ཆེན་བློ་བཟང་ཆོས་ཀྱི་རྒྱལ་མཚན་གྱི་གསུང་སྐོར།
བསླབ་གསུམ་དབང་དུ་མཛད་ནས་ནི། །རྒྱལ་བས་ཕ་རོལ་ཕྱིན་པ་དྲུག །ཡང་དག་
བཤད་ དེ་ དང་ པོ་ གསུམ། །མཐའ་ མ་ གཉིས་ ཀྱིས་རྣམ་ པ་ གཉིས། །གཅིག་ནི་
གསུམ་ཆར་ ལ་ ཡང་ གཏོགས། །ཞེས་གསུངས་ པ་ལྟར། ཐུན་མོང་མ་ཡིན་ པའི་
བསླབ་ པ་ གསུམ་ དུ་ བསྡུས་ པ་ ལས། ཉེས་ སྤྱོད་ སྡོམ་ པ། དགེ་ བ་ ཆོས་ སྡུད།
སེམས་ཅན་དོན་བྱེད་ཀྱི་ཚུལ་ཁྲིམས་གསུམ་ལ་བསླབ་ཚུལ་ནི། རང་གི་ལུས་ངག་
ཡིད་ནི་རྣམ་དག་རྒྱུ། །ཞེས་སོགས་ཀྱིས་བསྟན། ཏིང་ངེ་འཛིན་ལ་བསླབ་ཚུལ་ནི།
བསོད་ནམས་ཡེ་ཤེས་ རང་བཞིན་གྱི། །ཞེས་སོགས་ཀྱིས་བསྟན། ཤེས་རབ་ཀྱི་
བསླབ་པ་ལ་སློབ་ཚུལ་ནི། ཤེས་རབ་ཕ་རོལ་ཕྱིན་སྦྱོར་དང་། །ཞེས་སོགས་ཀྱིས་
བསྟན། ༈ །བཞི་ པ་ ནི། དེ་ ལྟར་ དེ་ ཉིད་བསྒོམས་ བྱས་ན། །ཞེས་ སོགས་ ཀྱིས་
བསྟན་ཏོ། །
༈ གཉིས་པ་སྐྱེས་བུ་ཆེན་པོའི་ལམ་རྒྱས་པར་བཤད་པ་ལ་གཉིས། ཕ་རོལ་
ཏུ་ཕྱིན་པའི་ལམ་རྒྱས་པར་བཤད་པ་དང་། སྔགས་ལ་འཇུག་པའི་ཚུལ་ཕྱོགས་
ཙམ་བསྟན་པའོ། །དང་པོ་ལ་གཉིས། ལམ་གྱི་རྣམ་བཞག་བཤད་པ་དང༌། འབྲས་
བུའི་རྣམ་བཞག་བཤད་པའོ། །དང་པོ་ལ་གཉིས། བཤད་པར་དམ་བཅའ་བ་དང༌།
ལམ་ཡང་དག་པ་ཉིད་བཤད་པའོ། །དང་པོ་ནི། གང་ཞིག་གཞན་གྱི་སྡུག་བསྔལ་
ཀུན། །ཡང་དག་ཟད་པར་ཀུན་ནས་འདོད། །ཅེས་བཤད་ན། སྐྱེས་བུ་ཆེན་པོས།
གཞན་གྱི་སྡུག་བསྔལ་ཇི་ལྟར་ཟད་པར་བྱེད་སྙམ་ན། གཞན་དོན་ཕུན་ཚོགས་
བསྒྲུབ་པ་ལ་ཐབས་བླ་ན་མེད་པའི་བྱང་ཆུབ་ཐོབ་དགོས་པས། གཞན་དོན་དུ་བྱང་
ཆུབ་བསྒྲུབ་པའི་ཐབས་བླ་མ་དམ་པའི་མན་ངག་སྟོན་པར་བཞེད་ནས། །སེམས་
ཅན་དམ་པ་བྱང་ཆུབ་མཆོག །འདོད་པར་གྱུར་པ་དེ་དག་ལ། །བླ་མ་རྣམས་ཀྱིས་
- 134 -



བྱང་ཆུབ་ལམ་གྱི་སྒྲོན་མའི་རྣམ་བཤད་ཕུལ་བྱུང་བཞད་པའི་དགའ་སྟོན།
བསྟན་ པ་ ཡི། །ཡང་ དག་ ཐབས་ ནི་ བཤད་ པར་ བྱ། །ཞེས་ གསུངས། འདི་ ལ་
བཤད་པར་བྱའོ་ཞེས་དྲང་། གང་ན་བླ་ན་མེད་པའི་བྱང་ཆུབ་བསྒྲུབ་པའི་ཐབས་
ནིའོ། །གང་ལ་ན། སེམས་ཅན་དམ་པ་བྱང་ཆུབ་མཆོག་གི་གོ་འཕང་འདོད་པར་
གྱུར་པ་དེ་དག་ལའོ། །འདིར་སེམས་ཅན་ནི་སྐྱེས་བུ་དང་། དམ་པ་ནི་མཆོག་གམ་
ཆེན་པོ་ ཡིན་པས། སྐྱེས་བུ་ཆེན་པོ་ཞེས་སྔར་བཤད་པ་དེ་ཡིན་ནོ། །ཤ་ར་བའི་
ཞལ་ནས། སེམས་ཅན་དམ་པ་ཞེས་པ་རིགས་སད་ཅིང་ལྷག་པའི་བསམ་པ་དག་
པ་དང་ལྡན་པ་ཡིན་གསུངས་སོ། །
བྱང་ཆུབ་མཆོག །འདོད་པ་གྱུར་པ། །ཞེས་པས་བྱང་ཆུབ་དོན་གཉེར་དང་།
གོང་གི །གང་ཞིག་གཞན་གྱི་སྡུག་བསྔལ་ཀུན། །ཡང་དག་ཟད་པར་ཀུན་ནས་
འདོད། །ཅེས་ པས་ གཞན་ དོན་ དོན་ གཉེར་ བསྟན་ ཏེ། དེ་ ལྟར་ ན་ རྒྱན་ ལས་
གསུངས་པའི་སེམས་བསྐྱེད་མཚན་ཉིད་ཡོངས་རྫོགས་དེ་བསྟན་པས། གཞུང་འདི་
དག་གིས་ཐེག་ཆེན་གྱི་འཇུག་སྒོ་ཡང་བསྟན་པ་ཡིན་ནོ། །ཚུལ་ཇི་ལྟར་ན་ལུང་
རིགས་དང་ལྡན་པས་ཡང་དག་པར་རོ། །ཇོ་བོ་གནས་ལྔ་རིག་པའི་པཎ་ཆེན་ཡིན་
པས་ཤེས་རབ་ཀྱི་རྩལ་གྱིས་འཆད་དམ་ཞེ་ན། གསེར་གླིང་པ་ལ་སོགས་པའི་བླ་
མ་རྣམས་ཀྱིས་བསྟན་པའི་གསུང་གི་རྗེས་སུ་འབྲངས་ནས་འཆད་ཀྱིས། རང་བཟོར་
ནི་མ་ཡིན་ནོ། །པོ་ཏོ་བའི་ཞལ་ནས། ཇོ་བོའི་གསུང་འདི་རང་ཅག་ལ་མན་ངག་ཏུ་
གནང་བ་ཡིན་ཏེ། རང་ལ་བདེ་སྐྱིད་དམ་ཡོན་ཏན་ཆེ་སྐྱེས་ཆུང་སྐྱེས་ཐམས་ཅད་བླ་
མའི་བཀའ་དྲིན་དུ་གོ་ན། བླ་མའི་བྱིན་རླབས་ཀྱང་གདོད་འཇུག །ཡོན་ཏན་ཡང་
གོང་འཕེལ་དུ་འགྲོ་གསུངས་ཏེ། བེའུ་བུམ་ལས། བླ་མ་རྣམས་ཀྱིས་བསྟན་པའི་
སྐབས་སུ། །འདི་ཡང་མན་ངག་རང་གི་རྒྱུད་ལ། །ཡོན་ཏན་ཅི་སྐྱེས་བླ་མའི་བྱིན་
- 135 -



མཁྱེན་བརྩེའི་འོད་སྣང་ལས། པཎ་ཆེན་བློ་བཟང་ཆོས་ཀྱི་རྒྱལ་མཚན་གྱི་གསུང་སྐོར།
རླབས། །དེ་ལྟར་རྟག་དྲན་བྱིན་གྱིས་བརླབས་འཇུག །ཅེས་གསུངས་སོ། །པོ་ཏོ་
བ་གཞུང་འདི་བླ་མའི་བཀའ་དྲིན་རྗེས་སུ་དྲན་པ་ལ་སྦྱོར་བ་མཛད་པ་ལ་བརྟེན་
ནས། དགེ་བཤེས་ཤ་ར་བ་འདིར་བླ་མའི་བསྟེན་ཚུལ་རྒྱས་པར་གསུངས་སོ། །
མདོར་ན། སེམས་ཅན་དམ་པ་ཞེས་ པ་ རྐང་པ་གཉིས་ཀྱིས་ཆོས་འདི་གང་ལ་
བཤད་པའི་སྣོད་ངོས་བཟུང་། བླ་མ་རྣམས་ཀྱིས་བསྟན་པ་ཡི། །ཞེས་པ་གཉིས་
ཀྱིས། བདུད་རྩི་ལྟ་བུའི་ཆོས་ངོས་བཟུང་། དེ་ཡང་ཡང་དག་ཐབས་ནི་ཞེས་པས་
བརྗོད་ བྱ་ དང༌། བཤད་ པར་ བྱ་ ཞེས་ པས་ དགོས་ པ་ དང་། བླ་མ་རྣམས་ ཀྱིས་
བསྟན་པ་ཡི། །ཞེས་པས་རྗོད་བྱེད་ཀྱི་ཁྱད་པར་དང་། བྱང་ཆུབ་མཆོག་ཅེས་པས་
ཉིང་དགོས་བསྟན་ཏེ། བྱང་ཆུབ་ལམ་གྱི་སྒྲོན་མ་རབ་ཏུ་གསལ་བར་བྱ། །ཞེས་པ་
རྒྱས་པར་བཤད་པའོ། །
འོ་ན་བྱང་ཆུབ་ལམ་གྱི་སྒྲོན་མ་རབ་ཏུ་གསལ་བར་བྱ། །ཞེས་པ་དང་། དེ་
དག་མཚན་ཉིད་རབ་གསལ་བའི། །སོ་སོའི་དབྱེ་བས་བྲི་བར་བྱ། །ཞེས་པ་དང་།
འདིར་ཡང་དག་ཐབས་ནི་བཤད་པར་བྱ། །ཞེས་པ་རྣམས་ཟློས་པར་གྱུར་རོ་ཞེ་ན།
སྐྱོན་མེད་དེ། བྱང་ཆུབ་ལམ་གྱི་སྒྲོན་མ་རབ་ཏུ་གསལ་བར་བྱ། །ཞེས་པ་གཞུང་
སྤྱིའི་རྩོམ་པར་དམ་བཅའ་དང་། སོ་སོའི་དབྱེ་བས་བྲི་བར་བྱ། །ཞེས་པ་སྐྱེས་བུ་
གསུམ་གྱི་དབྱེ་བ་སོ་སོར་འཆད་ཅེས་པ་དང་། ཡང་དག་ཐབས་ནི་བསྟན་པར་བྱ། །
ཞེས་པས། ཐེག་པ་ཆེན་པོའི་རིགས་ཅན་ལ་བླ་མེད་བྱང་ཆུབ་བསྒྲུབ་པའི་ཐབས་
མ་ནོར་བར་འཆད་ཅེས་སྟོན་ཚུལ་ཐ་དད་པའི་ཕྱིར། དེས་ན་སེམས་ཅན་དམ་པ་
ཞེས་སོགས་ཤོ་ལོ་ཀ་འདི་གཞུང་འོག་མ་རྣམས་ཀྱི་མདོར་བསྟན་དུའང་བཟུང་ངོ༌། །
དེ་ལྟར་ན་སྐབས་འདིར་ཐེག་པ་ཆེན་པོའི་སེམས་བསྐྱེད་ཀྱི་མཚན་ཉིད་དབྱེ་བ། ཇི་
- 136 -



བྱང་ཆུབ་ལམ་གྱི་སྒྲོན་མའི་རྣམ་བཤད་ཕུལ་བྱུང་བཞད་པའི་དགའ་སྟོན།
ལྟར་སྤྱད་པའི་རིམ་པ་རྣམས་ཤིང་རྟ་ཆེན་པོ་གསུམ་གྱི་བཞེད་པ་བཞིན་རྒྱུ་འབྲས་
མན་ངག་བདུན་དང་། བདག་གཞན་མཉམ་བརྗེའི་སྒོ་ནས་ཉམས་སུ་ལེན་ཚུལ་
བྱང་ཆུབ་ལམ་གྱི་རིམ་པར་གསུངས་པ་ཇི་ལྟ་བ་བཞིན་བླངས་ནས་བྱང་ཆུབ་ཀྱི་
སེམས་རིན་པོ་ཆེ་བསྒོམ་པ་ལ་སྐྱེས་བུའི་རྩལ་ཅི་ཡོད་ཀྱིས་འབད་དགོས་ཏེ་ཇོ་བོ་
ཆེན་པོ་འདའ་བའི་ཚེ། སྟོན་པ་ལ། ད་མན་ཆད་རྒྱ་གར་གསེར་འདོད་ལ་ཆོས་མ་
ཉན། རྒྱུད་སྡེ་བཞི་ དཀྲུགས་ཤིང་འཆད་དུ་འོང་། དགེ་བཤེས་མདོ་སྡེ་ལ་ གྱིས།
སེམས་བཟང་པོ་གྱིས་གསུངས། སྟོན་པ་འདའ་བའི་ཚེ་ཡང༌། སྟོན་པའི་དབུ་པོ་ཏོ་
བའི་པང་དུ་བཞག་པས། སྤྱན་ཆབ་དབུ་སྐྲའི་གསེབ་ཏུ་སོང་བ་མཁྱེན་ནས། ཁྱོད་
མྱ་ངན་བྱ་མི་དགོས། སེམས་བཟང་པོ་གྱིས། ཚེ་འདི་ཉིད་ལ་ཁྱད་པར་ཅན་དུ་
འགྱུར་གྱིས་གསུངས། ཇོ་བོ་ལེགས་ཀྱིས་སེམས་བཟང་པོ་བྱ་བ་ཅི་ལ་ཟེར་ལགས་
ཞུས་པས། ཧུར་མཛད་ནས་འོ་ན་བྱང་ཆུབ་ཀྱི་སེམས་ལ་ཟེར་ལགས་མོད། ཅེས་
ལན་གཉིས་གསུངས་པས། པོ་ཏོ་བའི་ཞལ་ནས་དེའི་དུས་སུ་ངའི་སྙིང་ལ་ཕུར་པ་
ཐེབས་ པ་ འདྲ་ བ་ ཅིག་ བྱུང་ གསུངས། གླང་ རི་ ཐང་ པའི་ ཞལ་ནས་ ཀྱང་ ཕན་
འདོགས་ པས་ ཀྱང་། གནོད་པ་སྐྱེལ་བ་ ལ་གུས་པ་ཅིག་བྱུང་ན། བྱང་ཆུབ་ཀྱི་
སེམས་བརྟན་པོ་བྱུང་བ་ཡིན། རྒྱལ་མ་དགུག་ཕམ་ལོང་། སྟེང་དུ་མ་འགྲོ །འོག་ཏུ་
སྡོད། བྱང་ཆུབ་སེམས་དཔའ་བྱ་བ་ཁེ་ཉེན་ཞི་ཚེ་བསྒྲུབ་དགོས་པ་ཡིན་གསུངས་
ཤིང་། ལུམ་པ་བའི་ཞལ་ནས་ཀྱང་། འོ་སྐོལ་བསྐྱེད་རིམ་དང་རྫོགས་རིམ་ལ་མན་
ངག་ཏུ་བྱེད་དེ། ཇོ་བོའི་གདམས་ངག་གི་མཐིལ་ཕྱུང་བ། བྱམས་སྙིང་རྗེ་བྱང་ཆུབ་
ཀྱི་སེམས་སྒོམ་པ་ཡིན་གསུངས། བདག་ཅག་གི་རྗེ་ཐམས་ཅད་མཁྱེན་པའི་ཞལ་
སྔ་ནས་ཀྱང་། སེམས་བསྐྱེད་ཐེག་མཆོག་ལམ་གྱི་གཞུང་ཤིང་སྟེ། །རླབས་ཆེན་
- 137 -



མཁྱེན་བརྩེའི་འོད་སྣང་ལས། པཎ་ཆེན་བློ་བཟང་ཆོས་ཀྱི་རྒྱལ་མཚན་གྱི་གསུང་སྐོར།
སྤྱོད་པ་རྣམས་ཀྱི་གཞི་དང་རྟེན། །ཚོགས་གཉིས་ཀུན་ལ་གསེར་འགྱུར་རྩི་ལྟ་བུ། །
རབ་འབྱམས་དགེ་ཚོགས་སྡུད་པའི་བསོད་ནམས་གཏེར། །དེ་ལྟར་ཤེས་ནས་
རྒྱལ་ སྲས་ དཔའ་ བོ་རྣམས། །རིན་ ཆེན་ སེམས་ མཆོག་ ཐུགས་ དམ་མཐིལ་ དུ་
འཛིན། །རྣལ་འབྱོར་ངས་ཀྱང་ཉམས་ལེན་དེ་ལྟར་བྱས། །ཐར་འདོད་ཁྱེད་ཀྱང་དེ་
བཞིན་བསྐྱང་འཚལ་ལོ། །ཞེས་གསུངས་པའི་ཕྱིར་རོ། །
༈ གཉིས་པ་ཐབས་ཡང་དག་པ་བཤད་པ་ལ་གཉིས། སྨོན་པ་བསླབ་བྱ་དང་
བཅས་པ་དང་། འཇུག་པ་བསླབ་བྱ་དང་བཅས་པའོ། །དང་པོ་ལ་གསུམ། སྦྱོར་བ་
དངོས་གཞི། མཇུག་བསླབ་བྱ་ལ་སློབ་ཚུལ་ལོ། །དང་པོ་ལ་གསུམ་ཚོགས་གསོག་
པ༑ སྐྱབས་འགྲོ་ཁྱད་པར་ཅན་བྱ་བ། སེམས་གསུམ་ལ་བློ་སྦྱང་བའོ། །དང་པོ་ནི།
ཡང་ དག་ ཐབས་ནི་བཤད་ པར་ བྱ། །ཞེས་ བཤད་ན་རྫོགས་བྱང་བསྒྲུབ་ པའི་
ཐབས་གང་ཞེ་ན། ཐབས་ནི་གཉིས་ཏེ། བསམ་པ་ཕུན་ཚོགས་དང་། སྦྱོར་བ་ཕུན་
ཚོགས་སོ། །བསམ་པ་ནི་སེམས་བསྐྱེད་པ་ཡིན་ལ། དེ་ནི་བསོད་ནམས་བསགས་
པ་ལས་འབྱུང་བར་བསྟན་པའི་ཕྱིར་། རྫོགས་སངས་བྲིས་སྐུ་ལ་སོགས་དང་། །
མཆོད་རྟེན་དམ་ཆོས་མངོན་ཕྱོགས་ནས། །མེ་ཏོག་བདུག་སྤོས་དངོས་པོ་དག །ཅི་
འབྱོར་པ་ཡིས་མཆོད་པར་བྱ། །ཀུན་བཟང་སྤྱོད་ལས་གསུངས་པ་ཡི། །མཆོད་པ་
རྣམ་པ་བདུན་དག་ཀྱང་། །ཞེས་གསུངས། འདིར་བསྟན་མཆོད་པ་ཇི་ལྟར་བྱ་བ་
དང༌། གང་གི་མདུན་དུ་བྱ་བ་ཡང་བཞག་ཏུ་ཡོད་དེ། རྫོགས་པའི་སངས་རྒྱས་ཤཱཀྱ་
ཐུབ་ པའི་ རི་ མོར་ བྲིས་པའི་ སྐུ་ དང་། ལ་ སོགས་པ་འབུར་དུ་བརྐོས་ པ་ དང་།
ལུགས་སུ་བླུག་པ་དང་། ལྡེར་ཚོ་སོགས་སྐུའི་རྟེན་དང་། རིང་བསྲེལ་གྱི་སྙིང་པོ་
ཅན་གྱི་མཆོད་རྟེན་ཐུགས་ཀྱི་རྟེན་དང་། གསུང་རབ་ཡན་ལག་བཅུ་གཉིས་སོགས་
- 138 -



བྱང་ཆུབ་ལམ་གྱི་སྒྲོན་མའི་རྣམ་བཤད་ཕུལ་བྱུང་བཞད་པའི་དགའ་སྟོན།
དམ་པའི་ཆོས་ཀྱི་པུ་ཏི་གསུང་གི་རྟེན་རྣམས་མངོན་དུ་ཕྱོགས་པ་སྟེ་མངོན་སུམ་དུ་
བཞུགས་པའི་མདུན་དུ་མཆོད་པ་བྱ་བ་ཡིན་པའི་ཕྱིར། ཤ་ར་བ་ནས། ཞེས་པས་
ཕྱག་འཚལ་བའང་བསྟན་པ་ཡིན་གསུངས། དངོས་པོ་གང་ གིས་མཆོད་པ་ཡང་
ཡོད་དེ། མེ་ ཏོག་ དང་། བདུག་ སྤོས་དང་། མར་མེ་དང་། དྲི་དང་། ཞལ་ ཟས་ ཏེ་
ཉེར་སྤྱོད་ཀྱི་དངོས་པོ་དག་གིས་མཆོད་པ་ཡིན་པའི་ཕྱིར། རང་གང་འབུལ་འདོད་
པ་ཙམ་གྱིས་མཆོད་དམ་ཞེ་ན། ཅི་འབྱོར་པ་ཡིས་མཆོད་པར་བྱ་བ་སྟེ་ལག་ན་ཅི་
ཡོད་གཏོང་དགོས་ཏེ། ཇོ་བོའི་ཞལ་ནས། འབྲས་དཀར་མོ་ཁལ་གཅིག་བདོག།
ཡོ་བཏང་། བྱང་ཆུབ་ཀྱི་སེམས་བཟང་པོ་མཆི། ཡོ་མ་བཏང་། བྱང་ཆུབ་ཀྱི་སེམས་
བཟང་པོ་བཟང་པོ་མི་མཆི་གསུང་སྐད། དེ་དག་ནི་རྫས་བཤམས་པས་མངོན་སུམ་
དུ་མཆོད་པ་ཡིན་ནོ། །
པོ་ཏོ་བའི་ཞལ་ནས་ཀྱང་། མཆོད་པ་ནི་གྲོགས་པོ་སྙིང་ཞོགས་ཞོགས་པ།
ཚིག་པ་ཟ་ཙག་ཙག་པ་ཤོམ་དགོས་པ་ཡིན་ནོ། །གསུང་བཤེར་གདམས་མཛད།
སླ་ཆོས་བྱས་ན་ང་ལ་བརྙས་སམ་ཆོས་ལ་བརྙས་གསུངས། ཤ་ར་བ་བླ་མ་དང་
དཀོན་མཆོག་གཉིས་ལ་མཆོད་པ་བཟང་མཉམ་དགོས་གསུངས། ལག་སོར་པ།
བླ་མ་ལ་དྲག་ཏུ་དགོས་གསུངས་པར་གདའ། ཡིད་ཀྱིས་མཆོད་པའི་ཚུལ་ཡང་ཡོད་
དེ། ཀུན་ཏུ་བཟང་པོའི་སྤྱོད་པའི་སྨོན་ལམ་ལས་གསུངས་པའི་ཕྱག་འཚལ་བ།
མཆོད་འབུལ། སྡིག་བཤགས། ཡི་ རང་། བསྐུལ་བ། གསོལ་གདབ། བསྔོ་བ་སྟེ།
མཆོད་པ་རྣམ་པ་བདུན་པོ་དག་བྱ་བ་ཡིན་པའི་ཕྱིར། བདུན་པོ་དེ་དག་ལ་མཆོད་
པ་ཞེས་བྱ་སྟེ། མཆོད་པའི་དོན་མཆོད་ཡུལ་མཉེས་པར་བྱེད་པ་ཡིན་ལ། བདུན་པོ་
དེས་ཀྱང་ཡུལ་ཁྱད་པར་ཅན་རྣམས་དགྱེས་པར་འགྱུར་བའི་ཕྱིར། བདུན་པོ་དེ་
- 139 -



མཁྱེན་བརྩེའི་འོད་སྣང་ལས། པཎ་ཆེན་བློ་བཟང་ཆོས་ཀྱི་རྒྱལ་མཚན་གྱི་གསུང་སྐོར།
ཡང་། ཐེག་ཆེན་ལ་གྲགས་ཀྱིས། དམན་པའི་སྡེ་སྣོད་དུ་ནི། དང་པོར་ཕྱག་འཚལ་
བ༑ བར་དུ་མདོ་འདོན་པ། མཐའ་མར་བསྔོ་བ་སྟེ་རྒྱུན་ཆགས་གསུམ་བྱ་བ་ཙམ་
ལས་མ་བཤད་དོ། །
གཉིས་པ་སྐྱབས་འགྲོ་ཁྱད་པར་ཅན་བྱ་བ་ནི། སྙིང་པོ་ངེས་པར་བསྡུ་བ་
ལས། ཐེག་ཆེན་རིག་ཡོད་སྐྱེས་བུ་དེས། །འགྲོ་བ་སྐྱབས་མེད་སྐྱབས་པའི་ཕྱིར། །
སྐྱབས་ སུ་འགྲོ་བ་སྔོན་འགྲོ་བས། །སྨོན་ པའི་ སེམས་ནི་བསྐྱེད་པར་བྱ། །ཞེས་
གསུངས་པ་ལྟར་སེམས་བསྐྱེད་པ་ནི། སྐྱབས་སུ་འགྲོ་བ་ཐུན་མོང་མ་ཡིན་པ་སྔོན་
དུ་འགྲོ་དགོས་པར་བསྟན་པའི་ཕྱིར། བྱང་ཆུབ་སྙིང་པོའི་མཐར་ཐུག་པར། །མི་
ལྡོག་ པ་ ཡི་ སེམས་དག་གིས། །དཀོན་མཆོག་གསུམ་ལ་རབ་དད་ཅིང་། །པུས་
མོའི་ལྷ་ང་སར་བཙུགས་ནས། །ཐལ་མོ་སྦྱར་བ་བྱས་ནས་ནི། །དང་པོར་སྐྱབས་
འགྲོ་ལན་གསུམ་བྱ། །ཞེས་གསུངས། དུས་ཇི་སྲིད་དུ་སྐྱབས་སུ་འགྲོ་བར་བྱ་བའི་
ཚུལ་ཡོད་དེ། ཐུན་མོང་བ་ནི་ཇི་སྲིད་འཚོའི་བར་ཡིན་ལ། འདིར་ནི་བྱང་ཆུབ་སྙིང་
པོའི་མཐར་ཐུག་པ་སྟེ། ཆོས་ཀྱི་སྐུ་མངོན་དུ་མ་བྱས་ཀྱི་བར་དུ་ཡིན་པའི་ཕྱིར།
བྱང་ཆུབ་སྙིང་པོ་ནི་གཉིས་ཏེ། གནས་བྱང་ཆུབ་སྙིང་པོ་དང༌། རྟོགས་པ་བྱང་ཆུབ་
སྙིང་པོའོ། །དང་པོ་ལ་གཉིས་ཏེ། རྡོ་རྗེ་གདན་ལྟ་བུ་སྤྲུལ་སྐུའི་དང་། འོག་མིན་
སྟུག་པོ་བཀོད་པ་ལྟ་བུ་ལོངས་སྐུའི་གནས་བྱང་ཆུབ་ཀྱི་སྙིང་པོའོ། །
༈ གཉིས་པ་ནི་བླ་ན་མེད་པའི་ཡེ་ཤེས་ཆོས་ཀྱི་སྐུའོ་ཞེས་བུ་སྟོན་ཐམས་ཅད་
མཁྱེན་པ་གསུངས་པ་ལྟར་རོ། །ཀུན་སློང་ཇི་ལྟ་བུས་ཡུལ་གང་ལ་བསམ་པ་ཅི་
འདྲ་བ་དང༌། སྤྱོད་ལམ་ཅི་འདྲ་བས་སྐྱབས་སུ་འགྲོ་བའི་ཚུལ་ཡོད་དེ། རྒྱུའི་དུས་
ཀྱི་ཀུན་སློང་བྱང་ཆུབ་སྙིང་པོའི་བར་དུ། སེམས་ཅན་ཐམས་ཅད་ལ་དམིགས་པའི་
• 140 -



བྱང་ཆུབ་ལམ་གྱི་སྒྲོན་མའི་རྣམ་བཤད་ཕུལ་བྱུང་བཞད་པའི་དགའ་སྟོན།
སྙིང་རྗེ་ཆེན་པོས་དཀོན་མཆོག་གསུམ་སྐྱབས་སུ་འཛིན་པ་ལས་ནམ་ཡང་མི་ལྡོག་
པའི་སེམས་ཤིན་ཏུ་བརྟན་པ་དག་གིས། ཡུལ་སངས་རྒྱས་དང་ཆོས་དང་ཐུན་མོང་
མ་ཡིན་པའི་དགེ་འདུན་བྱང་སེམས་འཕགས་པའི་ཕྱིར་མི་ལྡོག་པའི་དགེ་འདུན་ཏེ།
དཀོན་མཆོག་གསུམ་ལ། བསམ་པ་སོ་སོའི་ཡོན་ཏན་ཐོས་པ་ན། རབ་ཏུ་དང་བའི་
དད་པ་ཤུགས་དྲག་པོ་སྐྱེད་སྤྲོ་བ་དང་ལྡན་པ་བྱས། ལུས་ཀྱི་ཀུན་སྤྱོད་རྐང་པ་
གཉིས་ཀྱི་པུས་མོའི་ལྷ་ང་ས་ལ་བཙུགས་ནས་སམ། ཙོག་པུར་འདུག་ཀྱང་རུང་།
བླ་གོས་ཕྲག་པ་གཅིག་ཏུ་གཟར། ལག་པ་གཉིས་ཐལ་མོ་སྦྱར་བའི་སྤྱོད་ལམ་བྱས་
ནས་སྐྱབས་སུ་འགྲོ་བ་ཡིན་པའི་ཕྱིར། གནས་སྐབས་གང་གི་ཚེ། ལན་དུ་སྐྱབས་
སུ་འགྲོ་བ་ཡང་ཡོད་དེ། སྨོན་པ་སེམས་བསྐྱེད་ཀྱི་ཆོ་ག་བྱེད་པའི་དང་པོར་སྐྱབས་
འགྲོའི་དངོས་གཞིའི་ཆོ་ག་ལན་གསུམ་མམ་བརྗོད་པ་གསུམ་དུ་བྱ་སྟེ། གསུམ་
པའི་ཚེ་སྐྱབས་འགྲོའི་སྡོམ་པ་ཐོབ་པ་ཡིན་པའི་ཕྱིར། ཤ་ར་བའི་ཞལ་ནས། ཉན་
ཐོས་ལ་སྐྱབས་སུ་མི་འགྲོ་བ་དེ། བྱིན་རླབས་ཆུང་བ་མ་ཡིན་གྱིས། ལམ་མི་མཐུན་
པ་གྲོབ།ས་པོར་འཐུར་མི་བཏུབ་པ་དང་འདྲ་བ་ཡིན་གསུངས། དེ་ཡང་མདོ་སྡེ་རྒྱན་
ལས། འཚེ་བ་དག་ནི་ཐམས་ཅད་དང༌། །ངན་ སོང་དང་ནི་ཐབས་མིན་དང་། །
འཇིག་ཚོགས་ཐེག་པ་དམན་དག་ལས། །སྐྱོབ་ཕྱིར་སྐྱབས་ཀྱི་དམ་པའོ། །ཞེས་ཚེ་
འདིའི་འཚེ་བ་དང་། ཕྱི་མའི་ངན་སོང་དང་། ཐབས་མེད་པ་ལམ་ལོག་པར་ཞུགས་
པ་ལས་སྐྱོབ་པའི་ཕྱིར། སྐྱབས་ སུ་འགྲོ་བ་སྐྱེས་བུ་ཆུང་ངུའི་སྐྱབས་འགྲོ་དང་།
འཇིག་ཚོགས་ཟག་བཅས་ཀྱི་ཕུང་པོ་འདུ་བྱེད་ཀྱི་རང་བཞིན་ཅན་གྱི་འཁོར་བའི་
སྡུག་བསྔལ་ལས། རང་ཉིད་ཐར་པའི་ཕྱིར་དུ་སྐྱབས་སུ་འགྲོ་བ་སྐྱེས་བུ་འབྲིང་གི་
སྐྱབས་འགྲོ་དང་། ཐེག་དམན་ལ་འཇིགས་ནས་སེམས་ཅན་ཐམས་ཅད་འཁོར་
I
- 141 -



མཁྱེན་བརྩེའི་འོད་སྣང་ལས། པཎ་ཆེན་བློ་བཟང་ཆོས་ཀྱི་རྒྱལ་མཚན་གྱི་གསུང་སྐོར།
བའི་ འཇིགས་ པ་ ལས་སྐྱོབ་ པའི་ ཕྱིར་དུ་ཐུན་མོང་མ་ཡིན་ པའི་དཀོན་མཆོག་
གསུམ་ ལ་ སྐྱབས་ སུ་ འགྲོ་བ་ཐེག་ ཆེན་གྱི་སྐྱབས་འགྲོར་ གསུངས་སོ། །འོ་ན་
སྐྱབས་འགྲོ་ཁྱད་པར་ཅན་དང༌། སྨོན་པ་ལ་ཁྱད་པར་ཡོད་དམ་མེད་ཅེ་ན་སྐྱབས་
འགྲོ་ཁྱད་པར་ཅན་ནི་སེམས་ཅན་སྡུག་བསྔལ་ལས་སྐྱོབ་པའི་ཆེད་དུ་སངས་རྒྱས་
ཐོབ་འདོད་པས། སྨོན་པ་དང་ངོ་བོ་ལ་ཁྱད་པར་མེད། ཆོ་ག་མི་འདྲ་བ་ཡིན་ཞེས་
ཀ་མ་བ་བཞེད། པོ་ཏོ་བ་ནི་དེ་གཉིས་ཀྱི་ཁྱད་པར་སྨོན་པ་ནི་སེམས་ཅན་གྱི་དོན་
དུ་སངས་རྒྱས་ཐོབ་པར་འདོད་ཅིང་། སངས་རྒྱས་ཐོབ་ནས་སེམས་ཅན་སྒྲོལ་བ་
ཚོང་དཔོན་རང་སྟོབས་ཀྱིས་སྐྱེལ་མ་བྱེད་པ་དང་འདྲ། སྐྱབས་འགྲོ་ཁྱད་པར་ཅན་
ནི། སེམས་ཅན་སྡུག་བསྔལ་ལས་སྒྲོལ་བར་འདོད་པས་དེའི་ནུས་པ་མངའ་བ་
དཀོན་མཆོག་གསུམ་ལ་ཞུས་ནས་ཚོང་དཔོན་ཁས་དྲག་པོ་གཞན་ལ་བརྟེན་ནས་
སྐྱེལ་མ་བྱེད་པ་ལྟ་བུ་ཡིན་གསུངས། འདི་ལའང་མདོ་སྡེ་རྒྱན་ལས། འདི་ནི་དེ་
དངོས་འདོད་པས་ཁས་ལེན་དེ་ཡང་སྙིང་བརྩེ་ལས་རིག་བྱ། །ཞེས་སངས་རྒྱས་
འདོད་པས་སྐྱབས་སུ་ཁས་ལེན་པའང་གསུངས་པས། མང་དུ་གཟིགས་པའི་མཁས་པ་
རྣམས་ཀྱིས་དཔྱད་པར་མཛོད་ཅིག །འདིར་སྐྱབས་སུ་འགྲོ་བའི་རྒྱུ་དང༌། ཡུལ་དང་།
ངོ་བོ་དང་། བསླབ་བྱ་དང་། ཕན་ཡོན་རྣམས་ནི་ལམ་གྱི་རིམ་པ་དག་ལས་ཤེས་
པར་བྱའོ། །
༈ གསུམ་ པ་ སེམས་ གསུམ་ལ་བློ་སྦྱང་བ་ནི། སེམས་བསྐྱེད་པའི་དངོས་
གཞི་ཆོ་གའི་སྔོན་དུའང་བློ་སྦྱང་དགོས་པ་བསྟན་པའི་ཕྱིར། དེ་ནས་སེམས་ཅན་
ཐམས་ཅད་ལ། །བྱམས་པའི་སེམས་ནི་སྔོན་འགྲོ་བས། །ངན་སོང་གསུམ་དང་སྐྱེ་
སོགས་ དང་། །འཆི་འཕོ་ སོགས་ ཀྱིས་ སྡུག་བསྔལ་བའི། །འགྲོ་ བ་ མ་ལུས་ ལ་
- 142 -



བྱང་ཆུབ་ལམ་གྱི་སྒྲོན་མའི་རྣམ་བཤད་ཕུལ་བྱུང་བཞད་པའི་དགའ་སྟོན།
བལྟས་ཏེ། །སྡུག་བསྔལ་གྱིས་ནི་སྡུག་བསྔལ་བ། །སྡུག་བསྔལ་སྡུག་བསྔལ་རྒྱུ་
མཚན་ལས། །འགྲོ་བ་ཐར་པར་འདོད་ པ་ ཡིས། །ཞེས་པ་དང་པོ་གཉིས་ ཀྱིས་
བྱམས་པ། དེ་ནས་གསུམ་གྱིས་སྙིང་རྗེའི་དམིགས་པ། དེ་ནས་གསུམ་གྱིས་སྙིང་
རྗེའི་རྣམ་པ་བསྟན་ཅིང་། བྱང་ཆུབ་ཀྱི་སེམས་སྦྱོང་ཚུལ་ཡང་དོན་གྱིས་བསྟན་ཏོ།
ཤེས་བྱ་ཆོས་ཅན། ཚོགས་གསོག་སྔོན་དུ་སོང་བའི་སྐྱབས་འགྲོ་ཁྱད་པར་ཅན་གྱི་
ཆོ་ག་བྱས་ཟིན་པ་དེ་ནས་ཅི་ཞིག་བྱ་བ་ཡང་ཡང་ཡོད་དེ། མ་གྱུར་སེམས་ཅན་
ཐམས་ཅད་ལ་དམིགས་པའི་བྱམས་པའི་སེམས་ནི་སྔོན་དུ་འགྲོ་བས་ཏེ་སྔོན་དུ་
བཏང་ནས་སྙིང་རྗེ་བསྒོམ་པར་བྱ་བ་ཡིན་པའི་ཕྱིར། ཤ་ར་བའི་གསུང་སྒྲོས་ལས།
བྱིས་པའི་སེམས་ནི་དམིགས་ པ་ སེམས་ཅན་ཐམས་ཅད་ལ་དམིགས་ནས། རྒྱུ་
མཚན་དྲིན་དྲན་པའི་སྒོ་ནས་རྣམ་པ་སྙིང་དུ་སྡུག་ཅིང་གཅེས་པའི་བློ་ཐུན་མོང་མིན་
པ་ཞིག་སྒོམ་པའོ། །ཞེས་པ་ལྟར་ན་ཡིད་འོང་གི་བྱམས་པར་སྣང་བས་རྒྱུ་འབྲས་
བདུན་གྱི་ནང་ཚན་གྱིས་སྙིང་རྗེའི་རྒྱུར་ངེས་པར་སྔོན་དུ་འགྲོ་དགོས་པ་ཉིད་དོ། །
བདེ་བ་དང་འཕྲད་འདོད་ཀྱི་བྱམས་པ་ཆེན་པོ་སྙིང་རྗེའི་རྒྱུར་ངེས་པར་སྔོན་དུ་འགྲོ་
མི་ དགོས་ ཀྱང་། གཞུང་འདིས་བསྟན་ པར་ བྱེད་ དགོས་ ཤིང་། འདིར་ ངེས་ པར་
སྒོམ་ཡང་དགོས་སོ། ། །
གླང་རི་ཐང་པས། སྤྱན་སྔ་ལ་ཁོ་བོ་མི་ཚེ་ཧྲིལ་གྱིས་བྱམས་པ་ཁོ་ན་སྒོམ་པར་
ཞུ་བྱས་པས། སྤྱན་སྔ་དབུ་ཞྭ་ཕུད་ནས། ཇོ་བོ་ཆ་བྱད་བཟང་གསུངས་དབུ་དུད་
དུད་མཛད་ཟེར། སྤྱན་སྔས་སྨྱུག་རུམ་པ་ལ། ནན་ལྟར་ན་ཕ་རོལ་པོ་འཇོམས་པ་
ལ་བྱམས་པ་ཙམ་པ་མེད། དེ་བས་ན་བྱམས་པ་བྱ་བ་འདི་མིང་ཐོས་པ་ཙམ་གྱིས་
སྙིང་སངས་སངས་འདུག་གསུངས། ཡང་གླང་ཐང་པའི་ཞལ་ནས། འགྲོ་བ་རིགས་
- 143 -



མཁྱེན་བརྩེའི་འོད་སྣང་ལས། པཎ་ཆེན་བློ་བཟང་ཆོས་ཀྱི་རྒྱལ་མཚན་གྱི་གསུང་སྐོར།
དྲུག་གར་ སྐྱེ་ ཆ་མེད། གར་སྐྱེས་ཀྱང་སེམས་ཅན་ལ་ཕན་འདོགས་པ་འདི་མི་
བརྗེད་ དམ་ གསུངས་ཏེ། དེ་ འདྲ་ ཞིག་ དགོས་ པ་ ལགས། དེ་ ལྟར་ སེམས་ཅན་
ཐམས་ཅད་ལ་མར་ཤེས་དྲིན་དྲན་དྲིན་གཟོའི་སྒོ་ནས་སྙིང་དུ་སྡུག་ཅིང་གཅེས་པའི་
བློ་དུང་དུང་བ་བྱུང་ན། སྙིང་རྗེ་བསྒོམས་ཏེ། དམིགས་པ་ངན་སོང་གསུམ་ན་སྡུག་
བསྔལ་དྲག་ཅིང་རྒྱུན་རིང་བ་ཅི་ཡོད་པ་དང་། མིའི་སྐྱེ་བ་དང་སོགས་ཁོངས་ནས་
རྒ་ནད་འཆི་ཕྲད་བྲལ་མ་རྙེད་པ་དང༌། མདོར་ན་ཉེར་ལེན་གྱི་ཕུང་པོ་སྡུག་བསྔལ་
བར་གྱུར་པ་དང༌། འདོད་ལྷའི་འཆི་འཕོ་བ་དང་། འོག་ཏུ་ལྟུང་བའི་སྡུག་བསྔལ་
དང༌། སོགས་ཁོངས་ནས་ཁམས་གོང་མའི་སྡུག་བསྔལ་ཏེ་ཏིང་ངེ་འཛིན་གྱིས་མྱོས་
ནས་ཆོས་ཀྱི་བློ་མེད་ཅིང་གནས་པ་ལ་རང་དབང་མ་ཐོབ་པའི་སྡུག་བསྔལ་ཏེ།
མདོར་ན་སྡུག་བསྔལ་གསུམ་གྱིས་ཅི་རིགས་པར་སྡུག་བསྔལ་བའི་འགྲོ་བ་མ་ལུས་
པ་ལ་ཐུགས་རྗེའི་སྤྱན་གྱིས་བལྟས་ཏེ་ངན་སོང་གསུམ་གྱི་སྡུག་བསྔལ་གྱིས་ནི་
སྡུག་བསྔལ་བ་དང་། འདོད་ལྷ་དང་མིའི་འགྱུར་བའི་སྡུག་བསྔལ་དང་། ཁམས་
གོང་མའི་འདུ་བྱེད་ཀྱི་སྡུག་བསྔལ་དང་། རྒྱུ་མཚན་ཀུན་འབྱུང་ལས་དང་ཉོན་
མོངས་པ་སྟེ། རོམ་པོའི་གསུང་སྒྲོས་ལས། སྡུག་བསྔལ་བསྐྱེད་པའི་རྩ་བའི་རྒྱུ་
ལས་ཡིན་ལ། མཚན་དེའི་རྐྱེན་ཉོན་མོངས་པའོ་གསུངས་པ་ལྟར། འགྲོ་བ་མཐའ་
དག་ལ་དམིགས་ནས་ སྡུག་བསྔལ་དང་ཀུན་འབྱུང་མ་ལུས་པ་ལས་ཐར་ པར་
འདོད་པའི་སྙིང་རྗེ་དང་། དེས་དྲངས་པའི་བྱང་ཆུབ་ཐོབ་འདོད་ཀྱི་བློ་ཡང་སྦྱང་
བར་བྱ་དགོས་པའི་ཕྱིར་ཏེ། མདོ་ལས། བྱང་ཆུབ་སེམས་དཔས་ཆོས་མང་པོ་ལ་
བསླབ་པར་མི་བྱའི། ཆོས་གཅིག་ལ་བསླབ་པར་བྱ་སྟེ། གང་ཞེ་ན་སྙིང་རྗེ་ཆེན་
པོའོ། །ཞེས་དང་། ཡང་བ།ང་ལ་མགོ་མཆིས་པ་དེ་ལ་འཚོ་བ་མཆིས་སོ། །གང་ལ་
- 144 -



བྱང་ཆུབ་ལམ་གྱི་སྒྲོན་མའི་རྣམ་བཤད་ཕུལ་བྱུང་བཞད་པའི་དགའ་སྟོན།
སྙིང་རྗེ་ཆེན་པོ་མཆིས་པ་དེ་ལ་རྫོགས་པའི་སངས་རྒྱས་མཆིས་སོ། །ཞེས་གསུངས་
ཤིང་། ཐེག་པ་ཆེན་པོའི་རྒྱུ་ལམ་འབྲས་གསུམ་མཐར་ཕྱིན་པ་སྙིང་རྗེ་ལ་རག་ལས་
པར་ཡང་ཟླ་བའི་ཞབས་ཀྱིས་གསུངས་པས་འདི་བསྒོམ་པ་ལ་ནན་ཏན་སྙིང་པོར་
མཛོད་ཅིག །གཉིས་པ་དངོས་གཞི་ནི། ལྡོག་པ་མེད་པར་དམ་བཅའ་བའི། །བྱང་
ཆུབ་སེམས་ནི་བསྐྱེད་པར་བྱ། །ཞེས་པ་སྟེ། བྱམས་པ་དང་སྙིང་རྗེའི་དམིགས་རྣམ་
ལེགས་པར་སྦྱངས་ནས་བླ་ན་མེད་པའི་བྱང་ཆུབ་ཀྱི་སེམས་རིན་པོ་ཆེ་ནི་བསྐྱེད་
པར་བྱའོ། །ཚུལ་ཇི་ལྟར་ན། ལྡོག་པ་མེད་པར་དམ་འཆའ་བའི་སྒོ་ནས་སོ། །སྤྱིར་
སྨོན་སེམས་སྐྱེ་བ་ཆོ་ག་ལ་མི་ལྟོས་ཀྱང་། སེམས་རིན་པོ་ཆེ་འདི་ལས་དུས་ནམ་
ཡང་མི་ལྡོག་ཅིང་། བྱང་ཆུབ་མ་ཐོབ་བར་དུ་སྐད་ཅིག་ཀྱང་མི་བཏང་བའི་སེམས་
ཀྱིས་སྨོན་སེམས་ཆོ་གས་བླངས་ནས། འོག་ནས་འབྱུང་བའི་བསླབ་བྱ་ལྔ་པོ་ལ་
ངེས་པར་སློབ་དགོས་ལ། སེམས་ཅན་གྱི་དོན་དུ་བྱང་ཆུབ་ཐོབ་འདོད་ཀྱི་བློ་ཙམ་
ཆོ་གའི་སྒོ་ནས་བསྐྱེད་ན་ནི། བསླབ་བྱ་ལྔ་ལ་མ་བསླབས་ཀྱང་ཉེས་པར་མི་འགྱུར་
ཞེས་རྗེ་ཐམས་ཅད་མཁྱེན་པས་ལམ་རིམ་དུ་གསུངས་སོ། །
འོན་ཀྱང་གཞུང་དོན་གཙོ་བོ་ནི་སྔ་མ་ལྟར་ཡིན་ཏེ། འོག་དེ་མ་ཐག་བསླབ་
བྱ་ལ་སློབ་པར་བསྟན་པའི་ཕྱིར་རོ། །སྨོན་སེམས་ཆོ་གས་ལེན་ཚུལ་དངོས་ནི།
ལམ་རིམ་རྒྱས་པ་དང་། སྣར་ཐང་པའི་ལམ་མཆོག་རྩ་འགྲེལ་ན་ཕྱག་ལེན་ཞིབ་
བཤད་དང་བཅས་པར་ཡོད་པས་ཤེས་པར་བྱ་ཞིང་། འདིར་གཞུང་འཆད་པའི་ས་
ཁོངས་མི་ལུས་པའི་ཕྱིར་དཀྱུས་ཙམ་བྲིའོ། །དེ་ཡང་ཐོག་མར་དཀོན་མཆོག་དང་
བླ་མ་ལ་ཅི་འབྱོར་པའི་མཆོད་པ་དང་ཡོན་ཕུལ། ཡན་ལག་བདུན་པ་རྒྱས་པར་
བྱས་ཏེ་ཚོགས་བསགས་ནས་གསོལ་བ་བཏབ་པ་ནི། ཇི་ལྟར་སྔོན་གྱི་དེ་བཞིན་
- 145 -



མཁྱེན་བརྩེའི་འོད་སྣང་ལས། པཎ་ཆེན་བློ་བཟང་ཆོས་ཀྱི་རྒྱལ་མཚན་གྱི་གསུང་སྐོར།
གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་རྣམས་དང་།
བྱང་ཆུབ་སེམས་དཔའ་ས་ ཆེན་པོ་ལ་བཞུགས་པ་རྣམས་ཀྱིས། དང་པོར་བླ་ན་
མེད་པ་ཡང་དག་ པར་ རྫོགས་ པའི་བྱང་ཆུབ་ཏུ་ཐུགས་བསྐྱེད་ པ་ དེ་བཞིན་དུ།
བདག་མིང་འདི་ཞེས་བགྱི་བའང་སློབ་དཔོན་གྱིས། བླ་ན་མེད་པ་ཡང་དག་པར་
རྫོགས་པའི་བྱང་ཆུབ་ཏུ་སེམས་བསྐྱེད་དུ་གསོལ། ཞེས་ལན་གསུམ་གྱིས་གསོལ་
བ་གདབ་བོ། །
དེ་ནས་སྐྱབས་འགྲོ་ཁྱད་པར་ཅན་བྱ་སྟེ། སློབ་དཔོན་དགོངས་སུ་གསོལ།
བདག་མིང་འདི་ཞེས་བགྱི་བ་དུས་འདི་ནས་བཟུང་སྟེ། ཇི་སྲིད་བྱང་ཆུབ་སྙིང་པོ་
ལ་མཆིས་ཀྱི་བར་དུ་རྐང་གཉིས་རྣམས་ཀྱི་མཆོག་སངས་རྒྱས་བཅོམ་ལྡན་འདས་
རྣམས་ལ་སྐྱབས་སུ་མཆིའོ། །དགོངས་གསོལ་སོགས་སྔར་ལྟར་ལ། ཆོས་རྣམས་
ཀྱི་མཆོག་ཞི་བ་འདོད་ཆགས་དང་བྲལ་བའི་ཆོས་རྣམས་ལ་སྐྱབས་སུ་མཆིའོ། །
ཚོགས་རྣམས་ཀྱི་མཆོག་འཕགས་པ་བྱང་ཆུབ་སེམས་དཔའ་ཕྱིར་མི་ལྡོག་པའི་དགེ་
འདུན་རྣམས་ལ་སྐྱབས་སུ་མཆིའོ། །ཞེས་ ལན་ གསུམ་བརྗོད་དོ། །སློབ་དཔོན་
གྱིས་ སྐྱབས་འགྲོའི་བསླབ་བྱ་བཤད། སླར་ཡང་བཟང་སྤྱོད་ དམ། སྤྱོད་འཇུག་
ནས་འབྱུང་བའི་མཆོད་པ་སོགས་ཡན་ལག་བདུན་པ་འབུལ། བླ་མ་ལ་སྟོན་པའི་
འདུ་ཤེས་དང་། སེམས་ཅན་ཐམས་ཅད་ལ་བྱམས་སྙིང་རྗེའི་འདུ་ཤེས། རང་ལ་རྨི་
ལམ་དང་། སྒྱུ་མ་ལྟ་བུའི་འདུ་ཤེས་ཉེ་བར་བཞག་ནས་བྱང་ཆུབ་ཀྱི་སེམས་གཟུང་
བ་ནི། ཕྱོགས་བཅུ་ན་བཞུགས་ པའི་ སངས་ རྒྱས་དང༌ བྱང་ ཆུབ་སེམས་ དཔའ་
ཐམས་ཅད་བདག་ལ་ དགོངས་ སུ་ གསོལ། སློབ་དཔོན་བདག་ ལ་ དགོངས་སུ་
གསོལ། བདག་མིང་འདི་ཞེས་བགྱི་བས་སྐྱེ་བ་འདི་དང་སྐྱེ་བ་གཞན་དང་གཞན་
• 146 -



བྱང་ཆུབ་ལམ་གྱི་སྒྲོན་མའི་རྣམ་བཤད་ཕུལ་བྱུང་བཞད་པའི་དགའ་སྟོན།
དག་ཏུ་སྦྱིན་པའི་ རང་བཞིན་དང་། ཚུལ་ཁྲིམས་ཀྱི་རང་བཞིན་དང་། བསྒོམས་
པའི་རང་བཞིན་གྱི་དགེ་བའི་རྩ་བ་བདག་གིས་བགྱིས་པ་དང་། བགྱིད་དུ་བསྩལ་
བ་དང་། བགྱིད་པ་ལ་རྗེས་སུ་ཡི་རང་བའི་དགེ་བའི་རྩ་བ་དེས། ཇི་ལྟར་སྔོན་གྱི་
དེ་ བཞིན་ གཤེགས་ པ་ དགྲ་བཅོམ་ པ་ ཡང་ དག་ པར་ རྫོགས་ པའི་ སངས་ རྒྱས་
རྣམས་དང་། ས་ཆེན་པོ་ལ་རབ་ཏུ་བཞུགས་པའི་བྱང་ཆུབ་སེམས་དཔའ་ཆེན་པོ་
རྣམས་ཀྱིས། བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་ཐུགས་བསྐྱེད་
པར་ མཛད་ པ་ དེ་ བཞིན་ དུ། བདག་མིང་ འདི་ ཞེས་ བགྱི་ བས། དུས་འདི་ནས་
བཟུང་སྟེ། ཇི་སྲིད་བྱང་ཆུབ་སྙིང་པོ་ལ་མཆིས་ཀྱི་བར་དུ། བླ་ན་མེད་པ་ཡང་དག་
པར་རྫོགས་པའི་བྱང་ཆུབ་ཏུ་སེམས་བསྐྱེད་པར་བགྱིའོ། །སེམས་ཅན་མ་བསྒྲལ་
བ་རྣམས་བསྒྲལ་བར་བགྱིའོ། །མ་གྲོལ་བ་རྣམས་དགྲོལ་བར་བགྱིའོ། །དབུགས་
མ་ཕྱིན་པ་རྣམས་དབུགས་དབྱུང་བར་བགྱིའོ། །ཡོངས་སུ་མྱ་ངན་ལས་མ་འདས་
པ་རྣམས་ཡོངས་སུ་མྱ་ངན་ལས་འདའ་བར་བགྱིའོ། །ཞེས་ལན་གསུམ་བརྗོད་དོ།།
སློབ་དཔོན་མ་རྙེད་ན། རྟེན་གྱི་དྲུང་དུ་ཕྱག་མཆོད་ཕུལ་ཏེ། སློབ་དཔོན་ཞེས་པའི་
ཚིག་བཞག །ཆོ་ག་གཞན་རྣམས་སྔར་བཞིན་བྱ་བའང་ཆོ་ག་ལས་བཤད་དོ། །མ་
བསྒྲལ་བ་བསྒྲལ་བ་སོགས་ཀྱི་དམ་བཅའ་བཞི་པོའི་དོན་ལ་དགེ་བཤེས་ཆེན་པོ་
ཤ་ར་བའི་གསུང་ལས། ཉན་ཐོས་ཀྱི་དབང་དུ་བྱས་ཏེ་འབྲས་བུ་བཞི་དང་སྦྱར་ན།
རྒྱུན་ཞུགས་ཐོབ་ན། འཇིག་རྟེན་ཐམས་ཅད་ལས་བརྒལ་བ་དང་། ཕྱིར་འོང་ཐོབ་
ན་འདོད་ཉོན་ཕལ་ཆེར་ལས་གྲོལ་བ་དང་། ཕྱིར་མི་འོངས་ཐོབ་ན། འདོད་ཉོན་
ཐམས་ཅད་སྤངས་པས་དབུགས་ཕྱིན་པ་དང༌། དགྲ་བཅོམ་ཐོབ་ན་མྱ་ངན་ཁམས་
གསུམ་པའི་ཉོན་མོངས་ཐམས་ཅད་ལས་འདས་པའོ། ། ཐེག་ཆེན་གྱི་དབང་དུ་བྱས་
- 147 -



མཁྱེན་བརྩེའི་འོད་སྣང་ལས། པཎ་ཆེན་བློ་བཟང་ཆོས་ཀྱི་རྒྱལ་མཚན་གྱི་གསུང་སྐོར།
ན༑ ས་དང་པོ་ཐོབ་པ་ན་འཇིག་རྟེན་ལས་བརྒལ། བདུན་པ་ཐོབ་པ་ན། མཚན་
མའི་མཆིང་བ་ལས་གྲོལ། དག་པ་ས་གསུམ་ཐོབ་པ་ན་མཚན་མ་མེད་ཅིང་ལྷུན་
གྱིས་གྲུབ་པའི་དབུགས་ཕྱིན། སངས་རྒྱས་པ་ན་མྱ་ངན་གྱི་གནས་སུ་གྱུར་པའི་
སྤང་བྱ་ཐམས་ཅད་ལས་འདས་པའོ་གསུངས། མཆིམས་ཐམས་ཅད་མཁྱེན་པ་ནི།
བདེན་བཞི་དང་སྦྱོར་བ་མཛད་དེ། སྡུག་བསྔལ་གྱི་ཆུ་བོ་ལས་མ་བརྒལ་བ་བསྒྲལ་
བ་དང་། ཀུན་འབྱུང་གི་འཆིང་བ་ལས་མ་གྲོལ་བ་དགྲོལ་བ་དང༌། བདག་ལྟས་
དབུགས་མ་ཕྱུང་བ་ལམ་གྱི་བདེན་པས་དབུགས་དབྱུང་བ་དང༌། རྣམ་རྟོག་གི་མྱ་
ངན་ལས་མ་འདས་པ་འགོག་པའི་བདེན་པས་མྱ་ངན་ལས་འདའ་བར་མཛད་ཅེས་
གསུངས་ཏེ་ལེགས་པར་བཤད་པའོ། ། །
༈ གསུམ་པ་མཇུག་བསླབ་བྱ་དང་བཅས་པ་ལ་ལྔ་ལས། དང་པོ་ཕན་ཡོན་
དྲན་པ་ལ་བསླབ་པ་ནི། དེ་ལྟར་སྨོན་པའི་སེམས་དག་ནི། །བསྐྱེད་པའི་ཡོན་ཏན་
གང་ཡིན་པ། །དེ་ནི་སྡོང་པོ་བཀོད་པ་ཡི། །མདོ་ལས་བྱམས་པས་རབ་ཏུ་བཤད།།
ཅེས་གསུངས་པས། དོན་ནི་རབ་ཏུ་བཤད་དོ། །གང་ན། སྔར་བཤད་པ་དེ་ལྟར་
བྱང་ཆུབ་སྨོན་པའི་སེམས་དག་ནི། ཆོ་གས་བསྐྱེད་པའི་ཡོན་ཏན་ནམ། ཕན་ཡོན་
གང༌ ཡིན་ པ་དེ་ནིའོ། །གང་ལས་ ན། དེ་ ཡི་ ཕན་ཡོན་དཔག་ཏུ་མེད་ པ་ དག །
བྱམས་ མགོན་ བློ་ དང༌ ལྡན་ པས་ ནོར་ བཟང་ བཤད། །ཅེས་ གསུངས་ པ་ ལྟར།
འཕགས་པ་སྡོང་པོ་བཀོད་པའི་མདོ་ལས། རྗེས་བཙུན་བྱམས་པས་བཤད་དོ། །དེ་
ལས་རིགས་ཀྱི་བུ་བྱང་ཆུབ་ཀྱི་སེམས་ནི་སངས་རྒྱས་ཀྱི་ཆོས་ཐམས་ཅད་ཀྱི་ས་
བོན་ལྟ་བུའོ། །འགྲོ་བ་ཐམས་ཅད་ཀྱི་ཆོས་དཀར་པོ་རྣམ་པར་འཕེལ་བར་བྱེད་
པའི་ཞིང་ལྟ་བུའོ། །ཞེས་སོགས་དཔེ་ཉིས་བརྒྱ་ལྷག་ཙམ་གྱི་སྒོ་ནས་གསུངས་ལ།
- 148 -



བྱང་ཆུབ་ལམ་གྱི་སྒྲོན་མའི་རྣམ་བཤད་ཕུལ་བྱུང་བཞད་པའི་དགའ་སྟོན།
བསླབ་བཏུས་སུ་དཔེ་བཅུ་དྲུག་དྲངས་སོ། །ཤ་ར་བའི་ཞལ་ནས། ཕན་ཡོན་དེ་
དག་ཀྱང་བསྡུས་ན་བཞིར་འདུས་ཏེ་ས་བོན་ལྟ་བུ་དང༌། ཞིང་ལྟ་བུས་རང་དོན་
དང༌། གཞན་དོན་གྱི་ཡོན་ཏན་དང་། བྱང་ཆུབ་ཀྱི་སེམས་ནི། མདུང་ཐུང་ལྟ་བུའོ་
ཞེས་པས་མི་མཐུན་ཕྱོགས་འཇོམས་པ་དང་། རིན་པོ་ཆེ་ཐམས་ཅད་སྡུད་པའི་ནོར་
བུ་ལྟ་བུའོ། །ཞེས་པས་འདོད་དོན་གྲུབ་པའི་ཡོན་ཏན་བསྟན་གསུངས། མདོར་ན་
འབྲས་བུ་སངས་རྒྱས་ཀྱི་ཡོན་ཏན་ཚད་མེད་ཅིང་བསམ་གྱིས་མི་ཁྱབ་པ་ཐམས་
ཅད་ཀྱང་འདིའི་ཡོན་ཏན་ཏེ། འདི་གཙོ་བོའི་རྒྱུར་གྱུར་པའི་ཕྱིར། ཞེས་གྲོ་ལུང་པ་
ཆེན་པོ་གསུངས་སོ། །
༈ གཉིས་པ་བྱང་ཆུབ་ཀྱི་སེམས་སྦྱང་བ་ལ་སློབ་པ་ནི། དེ་ཡིས་མདོ་ཀློག་
པའམ་བླ་མ་ལས་ཉན་ཏེ། །རྫོགས་པའི་བྱང་ཆུབ་སེམས་ཀྱི་ཡོན་ཏན་མཐའ་མེད་
པ། །རྣམ་པར་ཤེས་པར་བྱས་ལ་དེ་གནས་རྒྱུ་མཚན་དུ། །དེ་ལྟར་ཡང་དང་ཡང་དུ་
སེམས་ནི་བསྐྱེད་པར་བྱ། །ཞེས་སོ། །དེ་ལྟར་བྱང་ཆུབ་ཀྱི་སེམས་ནི་བསྐྱེད་པར་
བྱ་བ་ཡིན་ཏེ། གང་གིས་ན། སྨོན་སེམས་ཆོ་གས་བླངས་པའི་བྱང་སེམས་དེ་ཡིས།
རྫོགས་པའི་བྱང་ཆུབ་ལ་དམིགས་པའི་སྨོན་སེམས་ཀྱི་ཡོན་ཏན་མཐའ་མེད་ཅིང་
བསམ་གྱིས་མི་ཁྱབ་པ། སྡོང་པོ་བཀོད་པ་ལ་སོགས་པའི་མདོ་རྣམས་དང་། བྱང་
ས་སོགས་བསྟན་བཅོས་རང་ཉིད་ཀྱིས་ཀློག་པའམ། ཡང་ན་བླ་མ་ལས་ལེགས་
པར་ མཉན་ཏེ། རྣམ་ པར་ཏེ་མཐའ་ཆོད་པར་ཤེས་ པར་ བྱས་ནས། དགོས་ པ་
སེམས་རེ་རང་རྒྱུད་ལ་གནས་ཤིང་མི་ཉམས་པར་འཕེལ་བའི་རྒྱུ་མཚན་ཏེ་རྒྱུ་རྐྱེན་
དུ་ཡང་དང་ཡང་དུ་སྟེ་ཐ་ནའང་ཉིན་ལན་གསུམ་མཚན་ལན་གསུམ་དུ་བསྐྱེད་པར་
བྱ་བ་ཡིན་པའི་ཕྱིར། ཁ་ཅིག་དེ་ནས་ཞེས་འདོན་པ་ནི་དཔེ་མ་དག་པའོ། །རང་
- 149 -



མཁྱེན་བརྩེའི་འོད་སྣང་ལས། པཎ་ཆེན་བློ་བཟང་ཆོས་ཀྱི་རྒྱལ་མཚན་གྱི་གསུང་སྐོར།
འགྲེལ་གྱི་རྩ་བའི་འགྱུར་དུའང་། ད་གནས་ཉིན་མཚན་དུ། དེ་ལྟར་ཡང་དང་ཡང་
དུ། ཞེས་འབྱུང་ངོ༌། །སྔར་བཤད་པའི་ཆོ་ག་མ་གྲུབ་ན། སངས་ རྒྱས་ཆོས་དང་
ཚོགས་ཀྱི་མཆོག་རྣམས་ལ། །བྱང་ཆུབ་བར་དུ་བདག་ནི་སྐྱབས་སུ་མཆི། །བདག་
གིས་སྦྱིན་སོགས་བགྱིས་པ་འདི་དག་གིས། །འགྲོ་ལ་ཕན་ཕྱིར་སངས་རྒྱས་འགྲུབ་
པར་ཤོག །ཅེས་ཇོ་བོ་ཉིད་ཀྱི་གཞུང་ལས་འབྱུང་བ་དེ་ལྟར་བྱའོ། །
འོ་ན། བྱང་ཆུབ་སེམས་ཀྱི་ཡོན་ཏན་མཐའ་མེད་པ། །ཞེས་གསུངས་ན། དེ་
གང་ལས་བཤད་ཅེ་ན། དེའི་ལན་བསྟན་པའི་ཕྱིར། དཔའ་སྦྱིན་གྱིས་ཞུས་མདོ་
དག་ལས། །འདི་ཡི་བསོད་ནམས་རབ་བསྟན་པ། །གང་ཚེ་ཚིགས་བཅད་གསུམ་
ཙམ་དུ། །མདོར་བསྡུས་པས་ནི་འདིར་བྲི་བྱ། །བྱང་ཆུབ་སེམས་ཀྱི་བསོད་ནམས་
གང༌། །དེ་ལ་གལ་ཏེ་གཟུགས་མཆིས་ན། །ནམ་མཁའི་ཁམས་ནི་ཀུན་བཀང་སྟེ།།
དེ་ནི་དེ་བས་ལྷག་པར་འགྱུར། །གངྒཱའི་བྱེ་མའི་གྲངས་སྙེད་ཀྱི། །སངས་རྒྱས་ཞིང་
རྣམས་མི་གང་གིས། །རིན་ཆེན་དག་གིས་ཀུན་བཀང་སྟེ། འཇིག་རྟེན་མགོན་ལ་
ཕུལ་བ་བས། །གང་གི་ཐལ་མོ་སྦྱར་བགྱིས་ཏེ། །བྱང་ཆུབ་ཏུ་ནི་སེམས་བཏུད་ན།།
མཆོད་པ་འདི་ནི་ཁྱད་པར་འཕགས། །དེ་ལ་མཐའ་ནི་མ་མཆིས་སོ། །ཞེས་སོ། །
བྱང་ཆུབ་ཀྱི་སེམས་འདིའི་བསོད་ནམས་སམ་ཕན་ཡོན་རྒྱ་ཆེར་རབ་ཏུ་བསྟན་པར་
བྱ་བ་གང་ཡིན་པ་དེ་ཁྱིམ་བདག་དཔའ་སྦྱིན་གྱིས་ཞུས་པའི་མདོ་སྡེ་དག་ལས།
ཚིགས་བཅད་གསུམ་ཙམ་མདོར་བསྡུས་ནས་གསུངས་པ་དེ་ནི་གཞུང་འདིར་ཡང་
བྲི་བར་བྱའོ། །ཞེས་མཚམས་སྦྱར་རོ། །
འོ་ན་མདོ་ལས་འབྱུང་བའི་ཕན་ཡོན་ཇི་ལྟ་བུ་ཞེ་ན། འདིར་བསྟན་བྱང་ཆུབ་
ཀྱི་སེམས་ཀྱི་ཕན་ཡོན་རྒྱ་ཤིན་ཏུ་ཆེན་པོ་དང་ལྡན་པ་ཡིན་ཏེ། བྱང་ཆུབ་ཀྱི་སེམས་
- 150 -



བྱང་ཆུབ་ལམ་གྱི་སྒྲོན་མའི་རྣམ་བཤད་ཕུལ་བྱུང་བཞད་པའི་དགའ་སྟོན།
ཀྱི་བསོད་ནམས་གང་ཡིན་པ་དེ་གཟུགས་སུ་མ་གྲུབ་མོད། གལ་ཏེ་དེ་ལ་གཟུགས་
ཤིག་མཆིས་ན། ཕྱོགས་བཅུའི་ནམ་མཁའི་ཁམས་ནི་ཀུན་ཏུ་བཀང་སྟེ་བྱུར་བུར་
གཏམས་ན། ཕན་ཡོན་དེ་ནི་ནམ་མཁའི་ཁམས་དེ་བས་ཀྱང་ལྷག་པ་སྟེ། ནམ་
མཁར་མི་ཤོང་བ་ཡིན་པའི་ཕྱིར། འདིས་རྒྱ་ཆེ་བ་དང༌། ཕྱི་མ་གཉིས་ཀྱིས་ཚད་
བཟུང་དུ་མེད་པས་མཐའ་མ་མཆིས་པ་བསྟན་ཏོ། །
གཞན་ཡང་། བྱང་ཆུབ་ཀྱི་སེམས་ལ་བསོད་ནམས་ཀྱི་མཐའ་ནི་མ་མཆིས་
སོ་སྟེ། ཚད་བཟུང་དུ་མེད་པའི་བསོད་ནམས་ཡོད་དེ། སྣོད་ཀྱི་ཁྱད་པར་ཆུ་བོ་
གངྒཱའི་འགྲམ་གྱི་བྱེ་མའི་གྲངས་སམ། གངྒཱའི་ཆུ་རྡུལ་དུ་ཕྱེ་བའི་བྱེ་མ་ཇི་སྙེད་པ་དེ་
སྙེད་ཀྱི་སངས་རྒྱས་ཀྱི་ཞིང་རྣམས་རྟེན་དད་པ་དང་ལྡན་པའི་མི་གང་གིས་མཆོད་
རྫས་ཀྱི་ཁྱད་པར་ལྷའི་རིན་པོ་ཆེ་དབང་གི་རྒྱལ་པོ་དག་གིས་ཀུན་ཏུ་བྱུར་བུར་
བཀང་སྟེ། ཡུལ་ཁྱད་པར་ཅན་འཇིག་རྟེན་གྱི་མགོན་པོ་སངས་རྒྱས་བཅོམ་ལྡན་
འདས་ ལ་ འབུལ་བ་ ཕུལ་བ་བས། ཐེག་ཆེན་གྱི་རྟེན་ གྱི་ གང་ ཟག་ གང་ གིས།
དཀོན་མཆོག་གམ་བླ་མའི་དྲུང་དུ་དད་པས་ཐལ་མོ་སྦྱར་བ་བགྱིས་ཏེ། བླ་ན་མེད་
པའི་བྱང་ཆུབ་ཏུ་སེམས་བཏུད་པ་བསྐྱེད་ན། བྱང་ཆུབ་ཀྱི་སེམས་བསྐྱེད་པའི་
མཆོད་པ་འདི་ནི་ཁྱད་པར་དུ་འཕགས་པ་ཡིན་པའི་ཕྱིར་རོ། །
༈ གསུམ་པ་ཚོགས་གཉིས་བསག་པ་ལ་བསླབ་པ་ནི། བྱང་ཆུབ་སྨོན་པའི་
སེམས་ དག་བསྐྱེད་ནས་ནི། །འབད་ པ་ མང་ པོས་ ཀུན་ཏུ་སྤེལ་བྱ་ཞིང་། །ཞེས་
གསུངས། པོ་ཏོ་བའི་ ཞལ་ནས། ཚོགས་གཉིས་ལ་འབད་པ་འདིས་ཟིན་དུ་རུང་
གསུངས། ཕན་ཡོན་དྲན་པ་དང་དུས་དྲུག་ཏུ་སྦྱར་བ་གཉིས་ཀྱི་སྒོ་ནས། བྱང་ཆུབ་
སྨོན་པའི་སེམས་དག་བསྐྱེད་པར་བྱས་ནས་ནི། དཀོན་མཆོག་ལ་མཆོད་པ། དགེ་
Tsf



མཁྱེན་བརྩེའི་འོད་སྣང་ལས། པཎ་ཆེན་བློ་བཟང་ཆོས་ཀྱི་རྒྱལ་མཚན་གྱི་གསུང་སྐོར།
འདུན་ གྱི་ བསྙེན་བཀུར། འབྱུང་ པོའི་ གཏོར་མ། ཕོངས་ པ་ ལ་ སྦྱིན་ པ་ སོགས་
བསོད་ནམས་དང་ཡེ་ཤེས་ཀྱི་ཚོགས་གསོག་ལ་འབད་པ་མང་པོས། སེམས་དེ་
ཀུན་ཏུ་སྤེལ་བར་བྱ་དགོས་ཏེ། ཚོགས་ཀྱི་གཏམ་ལས། བདག་གིས་དེ་རིང་བསོད་
ནམས་དང་། །ཡེ་ཤེས་ཚོགས་ནི་གང་ཞིག་གིས། །གཞན་ལ་ཕན་པ་གང་བྱ་ཞེས།།
བྱང་ཆུབ་སེམས་དཔས་ཡང་ཡང་བསམ། །ཞེས་གསུངས་པའི་ཕྱིར། ཞིང་ཞེས་པ་
འོག་མ་སྡུད་པའི་ཚིག་གོ །
༈ བཞི་པ་སེམས་ཅན་བློས་མི་སྤང་བ་ལ་བསླབ་པ་ནི། འདི་ནི་སྐྱེ་བ་གཞན་
དུའང་དྲན་དོན་དུ་ཞེས་པའི་འང་གི་སྒྲས་བསྟན་པར་ཞང་རོམ་བཞེད་དོ། །འང་གི་
སྒྲས་ ཚེ་ འདིར་ སེམས་བསྐྱེད་ མི་ ཉམས་ པའི་ རྒྱུ་ ལ་ བསླབ་ པར་ བསྟན་ཅིང་།
སེམས་ཅན་བློས་སྤོང་གིས་སེམས་བསྐྱེད་གཏོང་བས་སོ་སྙམ་དུ་དགོངས་པས་
ཤིན་ཏུ་ལེགས་ཞེས་དམ་པ་ཁ་ཅིག་འཆད་དོ། །
༈ ལྔ་པ་ནག་ཆོས་བཞི་སྤང་ཞིང་། དཀར་ཆོས་བཞི་བསྟེན་པ་ལ་སློབ་ཚུལ་
ནི། འདི་ནི་སྐྱེ་བ་གཞན་དུའང་དྲན་དོན་དུ། །ཇི་སྐད་བཤད་པའི་བསླབ་པ་ཡོངས་
སུ་བསྲུང་། །ཞེས་གསུངས། འདིར་བསྟན་སྨོན་སེམས་ཆོ་གས་བཟུང་བ་འདི་ལ་
ནི་སྔར་བཤད་པའི་བསླབ་བྱ་བཞིའི་སྒོ་ནས་ཚེ་འདིར་མི་ཉམས་པའི་རྒྱུ་ལ་བསླབ་
པ་དེ་ཙམ་གྱིས་ཆོག་གམ་ཞེ་ན། མི་ཆོག་སྟེ། སྐྱེ་བ་ཕྱི་མ་གཞན་དུའང་སེམས་དེ་
མི་བརྗེད་ཅིང་དྲན་པར་བྱ་བའི་དོན་དུ། འོད་སྲུང་གིས་ཞུས་པའི་མདོ་ལས། ཇི་
སྐད་བཤད་པའི་བསླབ་པ་བཞི་ཚན་གཉིས་པོ་ཡོངས་སུ་བསྲུང་བ་དང་བསྟེན་པར་
བྱ་བ་ཡིན་པའི་ཕྱིར། དྲི་བ་གཉིས་པ་སོ་སྐྱེའི་རྟེན་ལ་བྱང་ཆུབ་ཀྱི་སེམས་གསར་དུ་
སྐྱེའམ་མི་སྐྱེའི་ལན། འགྲེལ་པར་གསལ་བར་མ་བཤད་ཀྱང་། ནག་ཆོས་བཞི་
• 152 -



བྱང་ཆུབ་ལམ་གྱི་སྒྲོན་མའི་རྣམ་བཤད་ཕུལ་བྱུང་བཞད་པའི་དགའ་སྟོན།
དང༌། སེམས་ཅན་བློས་སྤོང་གིས་སྨོན་སེམས་ཉམས་པར་འགྱུར་བའི་རྟེན་ནི་སོ་
སྐྱེ་ཁོ་ནར་ངེས་པས། དེའི་རྟེན་ལ་སྨོན་སེམས་སྐྱེ་བ་ཡོད་ཅེས་དོན་གྱིས་གྲུབ་བོ།།
གཉིས་པ་འཇུག་པ་བསླབ་བྱ་དང་བཅས་པ་བཤད་པ་ལ་གསུམ། མཚམས་སྦྱར་
ཏེ་འཇུག་སྡོམ་བླང་བར་བསྟན་པ། འཇུག་སྡོམ་ཇི་ལྟར་བླང་བའི་ཚུལ། སྡོམ་པ་
བླངས་ནས་བསླབ་བྱ་ལ་བསླབ་པར་བསྟན་པའོ། །དང་པོ་ནི། སྔར་བཤད་པ་
ལྟར་བྱང་ཆུབ་ཏུ་སེམས་བསྐྱེད་ཀྱང་རྒྱལ་སྲས་ཀྱི་སྤྱོད་པ་ལ་མ་བསླབས་ན་འཚང་
རྒྱ་མི་སྲིད་ཅིང་། བྱང་སྡོམ་མ་བཟུང་ན། སྦྱིན་སོགས་ལ་བསླབས་ཀྱང་རྒྱལ་སྲས་
ཀྱི་སྤྱོད་པར་མི་འགྱུར་བས། སྤྱོད་པའི་རྟེན་སྡོམ་པ་གཟུང་དགོས་པར་བསྟན་པའི་
ཕྱིར། འཇུག་ སེམས་ བདག་ ཉིད་ སྡོམ་ པ་ མ་ གཏོགས་ པ། །ཡང་ དག་ སྨོན་ པ་
འཕེལ་བར་འགྱུར་མ་ཡིན། །རྫོགས་པའི་བྱང་ཆུབ་སྡོམ་པ་སྤེལ་འདོད་པས། །དེ་
ཕྱིར་འབད་པས་འདི་ནི་ངེས་པར་བླང་། །ཞེས་གསུངས་སོ། ། །
སྨོན་སེམས་བརྟན་ཞིང་ཆོ་གས་གཟུང་བ་དེས། འཇུག་པའི་སྡོམ་པ་འདི་ནི་
སྒྱིད་ལུག་པ་དང་ཞུམ་པ་མེད་པར་འབད་པ་དྲག་པོས་ངེས་པར་བླང་བར་བྱ་སྟེ།
དགོས་ པ་ འབྲས་བུའི་ མིང་ གིས་ རྒྱུ་ ལ་བཏགས་ པ་ རྫོགས་ པའི་ བྱང་ ཆུབ་ ལ་
དམིགས་པའི་སྡོམ་པའི་མིང་ཅན་སྨོན་པའི་སེམས་དེ་སྤེལ་ཞིང་མཐར་ཕྱིན་པར་
འདོད་པས་བླང་དགོས་པའི་ཕྱིར། སྨོན་སེམས་སྤེལ་བ་འཇུག་སྡོམ་ལ་རག་ལས་
པ་ཡང་ཡིན་ཏེ། འཇུག་པའི་སེམས་ཀྱི་བདག་ཉིད་སྡོམ་པ་བཟུང་བ་མ་གཏོགས་
པར་སྨོན་པའི་སེམས་ཡང་དག་པ་མཆོག་ཏུ་འཕེལ་བར་འགྱུར་བ་མ་ཡིན་པ་དེའི་
ཕྱིར་སྙིང་པོ་ངེས་པར་བསྡུ་བ་ལས་ཀྱང། ལྷག་པའི་བསམ་པ་དང་ལྡན་པས། །
འཇུག་པའི་སེམས་ནི་བསྐྱེད་བྱས་པས། །སྔར་གྱི་སྨོན་པའི་སེམས་དེ་ཉིད། །རྒྱ་
- 153 -



མཁྱེན་བརྩེའི་འོད་སྣང་ལས། པཎ་ཆེན་བློ་བཟང་ཆོས་ཀྱི་རྒྱལ་མཚན་གྱི་གསུང་སྐོར།
ཆེར་རབ་ཏུ་འཕེལ་བར་འགྱུར། །ཞེས་གསུངས་པའི་ཕྱིར། གཞུང་འདི་ལ་བརྟེན་
ནས་སྔོན་གྱི་དགེ་བཤེས་ཡུང་བ་པ་སོགས་སྨོན་པ་སྡོམ་པར་བཞེད་ཀྱང་། གཞན་
ཕལ་ཆེར་སྡོམ་པའི་སྒྲས་བཏགས་པ་ཡིན་ཏེ། ཇོ་བོ་རང་ཉིད་ཀྱིས། སེམས་བསྐྱེད་
སྔོན་དུ་སོང་བ་ཡིས། །བྱང་ཆུབ་སེམས་དཔའི་སྡོམ་པ་བླང་། །ཞེས་སེམས་བསྐྱེད་
དང་སྡོམ་པ་སོ་སོར་གསུངས་པའི་ཕྱིར་གསུང་ངོ༌། །
༈ གཉིས་པ་འཇུག་སྡོམ་ཇི་ལྟར་ལེན་པའི་ཚུལ་ལ་གསུམ། ལེན་པའི་རྟེན།
བླང་བའི་ཡུལ། ལེན་པའི་ཆོ་གའོ། །དང་པོ་ནི། སོ་སོར་ཐར་པ་རིས་བདུན་གྱི། །
རྟག་ཏུ་སྡོམ་གཞན་ལྡན་པ་ལ། །བྱང་ཆུབ་སེམས་དཔའི་སྡོམ་པ་ཡི། །སྐལ་བ་
ཡོད་ ཀྱིས་ གཞན་ དུ་ མིན། །ཞེས་ གསུངས་སོ། །འདི་ནི་ སློབ་ དཔོན་ བྱང་ ཆུབ་
བཟང་པོའི་སྡོམ་པ་ཉི་ཤུ་པའི་འགྲེལ་པར། སོ་སོར་ཐར་པའི་སྡོམ་པ་ནི། བྱང་
ཆུབ་སེམས་དཔའི་སྡོམ་པའི་ཡན་ལག་ཏུ་འགྱུར་བ་ཡིན་ཏེ། ཕྱོགས་གཅིག་ཉིད་དུ་
རིག་པར་བྱའོ། །དེའི་ཕྱིར་སོ་སོར་ཐར་པའི་སྡོམ་པ་གཞན་དང་ལྡན་པ་འདིས།
བྱང་ཆུབ་སེམས་དཔའི་སྡོམ་པ་ཡང་དག་པར་ལེན་པའི་སྣོད་དུ་གྱུར་པ་ལ་བསླབ་
པའི་ཚིགས་འདི་ཡང་སྦྱིན་པར་བྱ་བའི་དོན་ཏོ། །འདི་ལ་སྲོག་གཅོད་པ་ལ་སོགས་
པ་ལས་ལྡོག་པའི་ཆོ་ག་གཞན་ཉིད་ནི་མ་ཡིན་ཞིང་། དེ་རྣམས་ཀྱང་ལྡོག་པ་མ་
ཡིན་པ་ནི་བྱང་ཆུབ་སེམས་དཔའི་སྡོམ་པ་ཡང་དག་པར་ལེན་པའི་སྣོད་དུ་གྱུར་
པའང་ཡོད་པ་མ་ཡིན་ནོ། །ཞེས་གསུངས་པའི་དོན་བསྡུས་པ་རང་འགྲེལ་ལས་
བཤད་དོ། །ཡོངས་རྫོགས་དགེ་བསྙེན་ཡན་ནས་དགེ་སློང་གི་ སྡོམ་པའི་བར་སོ་
སོར་ཐར་པ་རིས་བདུན་དངོས་སམ། དེ་དང་ཐུན་མོང་བའི་རང་བཞིན་གྱི་ཁ་ན་མ་
ཐོ་བ་སྦྱོང་བ་རྟག་ཏུ་སྟེ་ཇི་སྲིད་འཚོ་བའི་སྡོམ་པ་བྱང་སེམས་ཀྱི་སྡོམ་པ་ལ་ལྟོས་ཏེ།
- 154 -



བྱང་ཆུབ་ལམ་གྱི་སྒྲོན་མའི་རྣམ་བཤད་ཕུལ་བྱུང་བཞད་པའི་དགའ་སྟོན།
གཞན་དང་ལྡན་པ་དག་ལ་བྱང་ཆུབ་སེམས་དཔའི་སྡོམ་པ་སྐྱེ་བའི་སྐལ་བ་ཡོད་
ཀྱིས་དེ་ལས་གཞན་དུ་བྱང་སྡོམ་ཕུན་སུམ་ཚོགས་པ་སྐྱེ་བ་མ་ཡིན་ཏེ། བྱང་སྡོམ་ནི་
དངོས་དང་བརྒྱུད་པས་གཞན་ལ་ཕན་འདོགས་པར་ནུས་པ་གང་ཞིག །དེ་ལ་
གཞན་གནོད་གཞི་བཅས་ལས་ སྡོག་པ་ཞིག་དགོས་པའི་ཕྱིར་ཏེ། རང་འགྲེལ་
ལས། དེ་ནི་ཚུལ་ཁྲིམས་ཀྱི་སྡོམ་པའི་རྟེན་ཁྱད་པར་ཅན་འདོད་ནས། ཞེས་སོགས་
གསུངས་པའི་ཕྱིར། འོ་ན་བསྙེན་གནས་རྟེན་དུ་མི་སྟོན་པ་ཅི་ཞེ་ན། དེའི་རྒྱུ་མཚན་
ཡོད་དེ། དུས་ཐུང་བ་དང་། སྡིག་པ་དང་འདོད་པ་གཉིས་ཀ་ལས་དབེན་པ་མ་ཡིན་
པས། བྱང་སྡོམ་གྱི་རྟེན་དུ་མི་རུང་བའི་ཕྱིར། གལ་ཏེ་སོ་ཐར་གྱི་སྡོམ་པ་ནི་ཚེ་
འཕོས་པས་གཏོང་བས། འདིའི་རྟེན་དུ་ཇི་ལྟར་རུང་སྙམ་ན། རྣལ་འབྱོར་པ་ཆེན་
པོའི་ཞལ་ནས། རྒན་པོ་ལང་བའི་རྟེན་དབྱུག་པས་བྱེད་ཅིང་། ཕྱིས་ནས་དབྱུག་པ་
མི་འགྱེལ་བ་རྒན་པོས་མགོ་ནས་བཟུང་བས་བྱེད་པ་ལྟར། དང་པོར་སྐྱེ་བའི་རྟེན་
སོ་ཐར་གྱིས་བྱེད་ལ། དེ་ནས་གཞན་གནོད་གཞི་བཅས་ལས་ལོག་པ་དེ་བྱང་ཆུབ་
སྙིང་ པོའི་བར་མི་འཆོར་བར་ བྱང་ སྡོམ་ གྱིས་ བྱེད་ཅེས་ གསུངས་སོ། །འདི་ལ་
བརྟེན་ནས་སྔོན་དུས་སུ་སྡོམ་པ་རྟེན་ཅན་པ་དང་རྟེན་མེད་པའི་ཐ་སྙད་བྱེད་པ་བྱུང་
ཞིང་། ནག་ཚོའི་ལུགས་ཀྱི་དྲི་བ་གསུམ་པའི་ལན་ཡང་གཞུང་འདིས་བསྟན་པ་
ཡིན་ནོ། །
རྟེན་ གྱི་ ཁྱད་ པར་ སྟོན་ པ་ལ། སོ་སོར་ཐར་པ་རིས་བདུན་དུ། །དེ་བཞིན་
གཤེགས་ པས་ གསུངས་ པ་ ལས། །ཚངས་ སྤྱོད་དཔལ་ནི་མཆོག་ཡིན་ཏེ། །དགེ་
སློང་ སྡོམ་པ་དག་ཏུ་བཞེད། །ཅེས་སོ། །སོ་ཐར་ རིས་བདུན་ཅི་རིགས་ལ་གནས་
པའི་རྟེན་ལ་བཟང་ངན་གྱི་ཁྱད་པར་ཡོད་དམ་མེད་ཅེ་ན། འདུལ་བའི་སྡེ་སྣོད་
- 155 -



མཁྱེན་བརྩེའི་འོད་སྣང་ལས། པཎ་ཆེན་བློ་བཟང་ཆོས་ཀྱི་རྒྱལ་མཚན་གྱི་གསུང་སྐོར། །
ལས། སོ་སོ་ཐར་པ་རིས་བདུན་དུ། །དེ་བཞིན་གཤེགས་པས་གསུངས་པ་ལ། །
ཁྱིམ་པའི་སྡོམ་པ་ལས། རབ་བྱུང་ཕྱོགས་ཀྱི་སྡོམ་པ་མཆོག་དང་། ཚངས་པར་སྤྱོད་
པ་རབ་བྱུང་ཕྱོགས་ཀྱི་སྡོམ་པའི་ནང་ནས་ཀྱང་དཔལ་ལམ་ཕུན་སུམ་ཚོགས་པ་ནི།
བསྙེན་པར་རྫོགས་པ་དགེ་སློང་གི་སྡོམ་པ་དག་ཡིན་ཏེ། དེ་ནི་རྒྱལ་བའི་བསྟན་པ་
ལ་ཞུགས་ལ་ཡོངས་སུ་རྫོགས་པ་ཡིན་པའི་ཕྱིར་རོ། །དེས་ན་དགེ་སློང་གི་སྡོམ་པ་
ནི། བྱང་སྡོམ་གྱི་རྟེན་མཆོག་ཏུ་བཞེད་དེ། ཟླ་བ་སྒྲོན་མེ་ལས། དགེ་སློང་དངོས་པོ་
མཆོག་ཏུ་བྱ་བ་ཡིས། །བྱང་ཆུབ་དམ་པ་མཆོག་ལ་སེམས་བསྐྱེད་ཅིག །ཅེས་དང༌།
གསུམ་ ལས་ དགེ་ སློང་ མཆོག་ ཡིན་ འབྲིང་། །ཞེས་ སོགས་ དང་། སངས་ རྒྱས་
བསྟན་པ་རིན་ཆེན་སྒྲོན། །འབར་བའི་སྣོད་ནི་དཀའ་ཐུབ་ཅན། །ངུར་སྨྲིག་འཛིན་
པ་ཤཱཀྱའི་སྲས། །དགེ་སློང་རྣམས་ནི་ཡིན་ཕྱིར་རོ། །ཞེས་གསུངས་པའི་ཕྱིར། །འོ་
ན་སོ་ཐར་གྱི་སྡོམ་ལྡན་གྱིས་བྱང་སྡོམ་བཟུང་བའི་ཚེ་གནས་འགྱུར་རམ། གཉིས་
ལྡན་གང་ཡིན་ཞེ་ན། ཇོ་བོ་སྡོམ་པ་ཡར་ལྡན་བྱ་བ་གཉིས་ལྡན་དུ་བཞེད་ཅེས་སྣེའུ་
ཟུར་བའི་བསྟན་རིམ་ལས་བཤད། ནག་ཚོའི་འགྲེལ་པར་ཡང་དེ་གཉིས་ཀྱི་སྡོམ་
པ་ གཅིག་ གམ་ཐ་དད་ཅེ་ན། གཅིག་པའང་ཡིན། ཐ་དད་པའང་ཡིན་ཏེ། འདི་
ལྟར་སྡོམ་པའི་ཚུལ་ཁྲིམས་བྱ་བ་ལ་སོགས་པ་གཞན་ན་མེད་ཀྱི་སོ་སོར་ཐར་པ་
རིས་བདུན་པོ་གང་ལ་གནས་པ་ཉིད་སྡོམ་པའི་ཚུལ་ཁྲིམས་ཡིན་པས་ན་གཅིག་
པའང་ཡིན་ནོ། །ཐ་དད་པའང་ཡིན་ཏེ། སོ་སོར་ཐར་པ་རྫས་སུ་འདོད་པ་དང་།
གཞན་ ལ་ གནོད་ པ་ བྱེད་ པ་ ལས་ ལོག་ནས། གནོད་ པ་ མི་ བྱེད་ པ་ དང༌། བྱང་
སེམས་ཀྱི་སྡོམ་པ་རྫས་སུ་མི་འདོད་པ་དང་། གཞན་ལ་ཕན་པ་ཉིད་བསྒྲུབས་པས་
ཐ་དད་པའང་ཡིན་ཞེས་བྱའོ་གསུངས། དེས་ནི་དྲི་བ་བཞི་པའི་ལན་གདབ་པར་
- 156 -



བྱང་ཆུབ་ལམ་གྱི་སྒྲོན་མའི་རྣམ་བཤད་ཕུལ་བྱུང་བཞད་པའི་དགའ་སྟོན།
ཡང་བཞེད་དོ། ། །
༈ གཉིས་པ་གང་ལས་བླང་བའི་ཡུལ་ནི། སྡོམ་པའི་ཆོ་ག་ལ་མཁས་དང་། །
བདག་ཉིད་གང་ཞིག་སྡོམ་ལ་གནས། །སྡོམ་པ་འབོགས་བཟོད་སྙིང་རྗེ་ལྡན། །བླ་
མ་བཟང་པོར་ཤེས་པར་བྱ། །ཞེས་པ་སྟེ། འདི་བྱང་ཆུབ་སེམས་དཔའི་ས་དག་
གི །ཞེས་པའི་འོག་ན་ཡོད་ཀྱང་སྔར་བླངས་པ་ནི་འཆད་བདེ་བའི་དབང་དུ་བྱས་
སོ། །འོ་ན་སྡོམ་པ་བླང་བའི་ཡུལ་བླ་མ་ཇི་ལྟ་བུ་ཞིག་ཅེ་ན། བྱང་སྡོམ་འབོགས་
པའི་བླ་མ་བཟང་པོ་ཡོན་ཏན་ཕུན་སུམ་ཚོགས་པ་བཞི་ལྡན་ཞིག །འདིར་བསྟན་
བླ་མ་བཟང་པོའི་མཚན་ཉིད་དུ་ཤེས་པར་བྱ་དགོས་ཏེ། སྡོམ་པའི་ཆོ་ག་ནི་ཡང་
དག་པར་ལེན་པ་དང༌། མི་ཉམས་པར་བསྲུང་བ་དང་། ཉམས་ན་ཕྱིར་བཅོས་པའི་
ཐབས་ཡིན་པས། དེ་དག་ལ་མཁས་པའི་ཤེས་རབ་ཕུན་སུམ་ཚོགས་པ་དང་།
བདག་ཉིད་གང་ཞིག་བྱང་ཆུབ་སེམས་དཔའི་ཚུལ་ཁྲིམས་ཕུན་སུམ་ཚོགས་པ་
དང་། བྱང་སྡོམ་འབོགས་པར་བཟོད་པའི་ནུས་པའམ་སྤོབས་པ་ཕུན་སུམ་ཚོགས་
པ་དང༌། སྙིང་རྗེར་ལྡན་པའི་བསམ་པ་ཕུན་སུམ་ཚོགས་པ་དང་ལྡན་པ་ཡིན་པའི་
ཕྱིར། བཞི་པོའི་ནང་ནས་ཀྱང་སྔ་མ་གཉིས་གཙོ་ཆེ་བར་ཞང་རོམ་དང་ལག་སོར་
བ་གཉིས་བཞེད་པ་ལྟར་ལེགས་ཏེ། སྤྱོད་འཇུག་ལས་ཀྱང་། རྟག་པར་དགེ་བའི་
བཤེས་གཉེན་ནི། །ཐེག་ཆེན་དོན་ལ་མཁས་ པ་དང་། །བྱང་ཆུབ་སེམས་དཔའི་
བརྟུལ་ཞུགས་མཆོག །ཅེས་གསུངས་པའི་ཕྱིར།
༈ གསུམ་པ་ཇི་ལྟར་ལེན་པའི་ཆོ་ག་ལ་གཉིས། བླ་མ་ཡོད་པའི་ཆོ་ག་དང༌།
བླ་མ་མེད་པའི་ཆོ་གའོ། །དང་པོ་ནི། བྱང་ཆུབ་སེམས་དཔའི་ས་དག་གི །ཚུལ་
ཁྲིམས་ལེའུ་གསུངས་ཆོ་ག་ཡིས། །ཡང་དག་མཚན་ཉིད་ལྡན་པ་ཡི། །བླ་མ་བཟང་
- 157-



མཁྱེན་བརྩེའི་འོད་སྣང་ལས། པཎ་ཆེན་བློ་བཟང་ཆོས་ཀྱི་རྒྱལ་མཚན་གྱི་གསུང་སྐོར།
ལས་སྡོམ་པ་བླང༌། །ཞེས་གསུངས། འདིར་རང་འགྲེལ་ལས། སློབ་དཔོན་ཐོགས་
མེད་དང་། རྗེ་བཙུན་ཞི་བ་ལྷའི་ལུགས་བཤད་ཅེས་མཚམས་སྦྱར་ནས། འོག་ཏུ།
བདག་ནི་ལུགས་དེ་གཉིས་ཀའི་རྗེས་སུ་འབྲངས་པས་ན། བླ་མ་ལས་བླང་བའི་ཆོ་
ག་ནི་ཚུལ་ ཁྲིམས་ཀྱི་ལེའུ་ལ་བརྟེན་ཅིང་བཀོད་ལ། བླ་མ་མེད་པའི་ཆོ་ག་ནི།
བསླབ་པ་ཀུན་ལས་བཏུས་ལ་བརྟེན་ཅིང་བཀོད་པའོ། །ཞེས་གསུངས་པ་ལྟར། ཇོ་
བོ་ལ། ཤིང་རྟ་ཆེན་པོ་གསུམ་གྱི་གདམས་པ་མངའ་བ་ལས་འཇུག་སྡོམ་གྱི་སྐབས་
འདིར། ཐོགས་མེད་དང་ཞི་བ་ལྷའི་ལུགས་གཉིས་ལ་བརྟེན་པར་མཛད་པ་ཡིན་
---
དེས་ན་ཤིང་རྟ་ཆེན་པོ་གཉིས་ཀྱི་ཆོ་གའི་ཁྱད་པར་འགའ་ཞིག་མི་འདྲ་བ་
ཙམ་མ་གཏོགས་དོན་ལ་ཁྱད་པར་མེད་ཅིང་། ལུགས་དེ་གཉིས་ལ་དབུ་མ་ལུགས་
དང་། སེམས་ཙམ་ལུགས་ཀྱི་ཐ་སྙད་བྱས་ནས། ལེན་ཡུལ་ཆོ་ག་རྩ་ལྟུང་མི་མཐུན་
པར་སྨྲ་བ་ནི་མ་བརྟགས་པ་ཆེན་པོའོ། །ཞེས་གསུངས་པ་ནི་ལེགས་པར་གསུངས་
པའོ། །དེ་ལ་བླང་ཞེས་པ་བཤད་གཞིའོ། །གང་ན་འཇུག་པའི་སྡོམ་པའོ། །གང་ལས་
བླང་ན་ཡང་དག་པའི་མཚན་ཉིད་ཕུན་སུམ་ཚོགས་པ་དང་ལྡན་པ་དེ་བླ་མ་བཟང་
པོར་ཤེས་པར་བྱས་ཏེ་དེ་ལས་སོ། །ཆོ་ག་གང་ལ་བརྟེན་ནས་བླངས་ན། འཕགས་
པ་ཐོགས་མེད་ཀྱིས་མཛད་པའི་བྱང་ཆུབ་སེམས་དཔའི་སའི་ནང་ཚན་དག་གི་ཚུལ་
ཁྲིམས་ཀྱི་ལེའུར་གསུངས་པའི་ཆོ་ག་ཡིས་སོ། །
འདི་ལ་སྦྱོར་དངོས་རྗེས་གསུམ་ལས་གསོལ་གདབ་དང་། སྤྲོ་བ་བསྐྱེད་པ་
དང༌། ཚོགས་བསགས་ པ་དང༌། བསྐུལ་མ་གདབ་པ་དང་། བསམ་པ་ཁྱད་པར་
ཅན་བསྐྱེད་པ་དང་། བར་ཆད་ཐུན་མོང་བ་དྲི་བ་དང༌། བསླབ་པ་མདོར་བསྡུས་
- 158 -



བྱང་ཆུབ་ལམ་གྱི་སྒྲོན་མའི་རྣམ་བཤད་ཕུལ་བྱུང་བཞད་པའི་དགའ་སྟོན།
བརྗོད་པ་དང་བདུན་ནི་སྦྱོར་བ་དང་། ཕྱོགས་བཅུ་དུས་གསུམ་གྱི་རྒྱལ་བ་སྲས་
དང་བཅས་པའི་བསླབ་པ་ལན་གསུམ་གྱི་བར་དུ་ཁས་ལེན་པ་ནི་དངོས་གཞི་དང་།
མཁྱེན་གསོལ། ཡེ་ཤེས་ ཀྱིས་ གཟིགས་ པ་ འཇུག་ པའི་ ཕན་ཡོན་དང་། སྡོམ་པ་
མནོས་པ་གྱ་ཚོམ་དུ་མི་བསྒྲགས་པ་དང༌། བསླབ་པ་མདོར་བསྡུས་བརྗོད་པ་དང༌།
གཏང་རག་གི་མཆོད་པ་དང་ལྔ་ནི་མཇུག་གི་ཆོ་གའོ། །འདི་དག་ཞིབ་པར། ཇོ་
བོའི་སྡོམ་པའི་ཆོ་ག་དང་ཚུལ་ཁྲིམས་ལེའུའི་རྣམ་བཤད་ལས་ཤེས་པར་བྱའོ། །
༈ གཉིས་པ་བླ་མ་མེད་པའི་ཆོ་ག་ནི། དེ་ལ་འབད་པས་འདི་འདྲ་བའི། །
གལ་ཏེ་བླ་མ་མ་རྙེད་ན། །དེ་ལས་གཞན་སྡོམ་ནོད་པ་ཡི། །ཆོ་ག་ཡང་དག་བཤད་
པར་བྱ། །ཞེས་པས་སྤྱིར་བཤད་པར་དམ་བཅའ་བའོ། །མཚན་ཉིད་དང་ལྡན་པའི་
བླ་མ་དེ་འདྲ་བ་ལ་སྡོམ་པ་བླང་བར་གསུངས་པ་ལྟར་འབད་པ་ཆེན་པོས་བཙལ་
ཡང་། ཡུལ་དུས་ཀྱི་དབང་གིས་འདི་འདྲ་བའི་གལ་ཏེ་བླ་མ་གཏན་མ་རྙེད་ན་ཇི་
ལྟར་བྱ་ཞེ་ན། བླ་མ་ཡོད་པ་དེ་ལས་གཞན་དམིགས་བསལ་རང་ཉིད་ཀྱིས་བླང་
བའི་ཚུལ་ཡོད་དེ། བླ་མ་མེད་པའི་སྡོམ་པ་ནོད་པའི་ཆོ་ག་ལུང་ལས་གསུངས་པ་
བཞིན་འདིར་ཡང་། ཡང་དག་པར་བཤད་པར་བྱ་བ་ཡིན་པའི་ཕྱིར་རོ། །
འོ་ན་བླ་མ་མེད་པའི་ཆོ་ག་ལུང་གང་ལས་བཤད་ཅེ་ན། དེ་ལ་སྔོན་ཚེ་འཇམ་
པའི་ དཔལ། །ཨམྦ་རཱ་ཛར་གྱུར་ པ་ཡིས། །ཇི་ལྟར་བྱང་ཆུབ་ཐུགས་བསྐྱེད་པ། །
འཇམ་དཔལ་ གྱི་ནི་སངས་རྒྱས་ཞིང་། །རྒྱན་གྱི་མདོ་ལས་བཤད་པ་ལྟར། །དེ་
བཞིན་འདིར་ནི་རབ་གསལ་བྲི། །ཞེས་བྱེ་བྲག་ཏུ་བཤད་པར་དམ་བཅའ་བའོ། །
དེ་ལ་བླ་མ་མེད་པའི་ཆོ་ག་བཤད་པར་བྱ་སྟེ། སྔོན་བསྐལ་བ་དཔག་ཏུ་མེད་པའི་
དུས་ཀྱི་ཚེ། འཇམ་པའི་དཔལ་དུ་གྱུར་པ་ནི། འཁོར་ལོས་བསྒྱུར་བའི་རྒྱལ་པོ་
- 159 -



-
-
མཁྱེན་བརྩེའི་འོད་སྣང་ལས། པཎ་ཆེན་བློ་བཟང་ཆོས་ཀྱི་རྒྱལ་མཚན་གྱི་གསུང་སྐོར།
ཨམྦ་རཱ་ཛ་སྟེ། རྒྱལ་པོ་ནམ་མཁའ་ཞེས་བྱ་བར་གྱུར་པ་ཡིས། དེ་བཞིན་གཤེགས་
པ་འབྲུག་སྒྲའི་དབྱངས་ཀྱི་རྒྱལ་པོ་ཞེས་བྱ་བའི་དྲུང་དུ་ཇི་ལྟར་བླ་ན་མེད་པའི་བྱང་
ཆུབ་ཏུ་ཐུགས་བསྐྱེད་པའི་ཚུལ་འཇམ་དཔལ་གྱི་སངས་རྒྱས་ཀྱི་ཞིང་གི་རྒྱན་ནམ།
བཀོད་པ་སྟོན་པའི་མདོ་ལས་བཤད་པ་ལྟར་དེ་ཁོ་ན་བཞིན་དུ། གཞུང་འདིར་ནི་
རབ་ཏུ་གསལ་བར་བྲི་བ་ཡིན་པའི་ཕྱིར། མདོ་དེ་ལས་འབྱུང་བའི་སེམས་བསྐྱེད་
དང༌། སྡོམ་པ་བཟུང་ཚུལ་དངོས་སྟོན་པ་ལ། མགོན་པོ་རྣམས་ཀྱི་སྤྱན་སྔ་རུ། །
རྫོགས་པའི་བྱང་ཆུབ་སེམས་བསྐྱེད་ཅིང་། །འགྲོ་བ་ཐམས་ཅད་མགྲོན་དུ་གཉེར།།
དེ་དག་འཁོར་བ་ལས་སྒྲོལ་ལོ། །གནོད་སེམས་ཁྲོ་བའི་སེམས་ཉིད་དང་། །སེར་
སྣ་དང་ནི་ཕྲག་དོག་ཉིད། །དེང་ནས་བཟུང་སྟེ་བྱང་ཆུབ་དག །ཐོབ་ཀྱི་བར་དུ་མི་
བྱའོ། །ཚངས་པར་སྤྱོད་པ་སྤྱད་བྱ་ཞིང་། །སྡིག་དང་འདོད་པ་སྤང་བར་བྱ། །ཚུལ་
ཁྲིམས་སྡོམ་པ་ལ་དགའ་བས། །སངས་རྒྱས་རྗེས་སུ་བསླབ་པར་བྱ། །བདག་ཉིད་
མྱུར་བའི་ཚུལ་གྱིས་ནི། །བྱང་ཆུབ་ཐོབ་པར་མི་སྤྲོ་ཞིང་། །སེམས་ཅན་གཅིག་གི་
རྒྱུ་ཡིས་ནི། །ཕྱི་མའི་མུ་མཐར་གནས་པར་བགྱི། །ཚད་མེད་བསམ་གྱིས་མི་ཁྱབ་
པའི། །ཞིང་ དག་ རྣམ་ པར་ སྦྱང་ བར་བྱ། །མིང་ ནས་ བཟུང་ བ་ བྱས་ པ་ དང༌། །
ཕྱོགས་བཅུ་དག་ཏུ་རྣམ་པར་གནས། །བདག་གི་ལུས་དང་ངག་གི་ལས། །ཐམས་
ཅད་དུ་ནི་དག་པར་བྱ། །ཡིད་ཀྱི་ལས་ཀྱང་དག་བྱ་སྟེ། །མི་དགེའི་ལས་རྣམས་མི་
བྱའོ། །ཞེས་སོ། །
དཀོན་མཆོག་ལ་ཡན་ལག་བདུན་པ་བྱས་ཏེ། འཇམ་དཔལ་རྒྱལ་པོ་ནམ་
མཁར་གྱུར་པས་སེམས་བསྐྱེད་པའི་ཚིགས་བཅད་འདི་དག་གིས་སྡོམ་པ་གཟུང་
བར་བྱ་སྟེ། བསླབ་བཏུས་ལས། དགེ་བའི་བཤེས་གཉེན་ལ་གསོལ་བ་བཏབ་སྟེ།
- 160 -



བྱང་ཆུབ་ལམ་གྱི་སྒྲོན་མའི་རྣམ་བཤད་ཕུལ་བྱུང་བཞད་པའི་དགའ་སྟོན།
དེའི་ཚིག་གི་ རྗེས་སུ་བརྗོད་པའམ་ཡང་ན་བདག་ཉིད་ཀྱིས་བརྗོད་པས། སློབ་
དཔོན་དགོངས་སུ་གསོལ། བདག་མིང་འདི་ཞེས་བགྱིས་པ་ཞེས་སྨོས་ལ། ཇི་ལྟར་
འཕགས་པ་འཇམ་དཔལ་གྱི་སངས་རྒྱས་ཀྱི་ཞིང་གི་ཡོན་ཏན་བཀོད་པའི་མདོ་
ལས། བཅོམ་ལྡན་འདས་འཕགས་པ་འཇམ་དཔལ་ གྱི་སྔོན་གྱི་ཚེའི་རྟོགས་པ་
བརྗོད་པ་ལས། སྤྱོད་པ་དང་ལྡན་པས་བྱང་ཆུབ་ཏུ་སེམས་བསྐྱེད་པ་དེ་བཞིན་དུ་
སེམས་བསྐྱེད་པར་བྱའོ་ཞེས་གསུངས་སོ། །
བསྡུས་པ་ལ་དགའ་ན་འདི་ཉིད་ལན་གསུམ་བརྗོད་དེ་བྱང་སྡོམ་བླང་བར་བྱ་
ཞིང་། འདིའི་རྗེས་སུ། མགོན་པོ་རྣམས་ ཀྱི་སྤྱན་སྔ་རུ། ཞེས་པ་ནས། མི་དགེའི་
ལས་རྣམས་མི་བྱའོ། །ཞེས་པའི་བར་བཏགས་ཏེ་ལན་གསུམ་བརྗོད་པས། ཆོ་ག་
རྒྱས་པའི་ལག་ལེན་ལུགས་སོ། །བསླབ་བཏུས་སུ་བླ་མ་ཡོད་མེད་གཉིས་ཀ་ལ་
སྦྱར་ཡང་། འདིར་ བླ་ མ་ མེད་ པའི་ ལུགས་ ལ་ བརྟེན་ པར་ མཛད་ དོ། །དེ་ ཡང་
སེམས་བསྐྱེད་པ་དང་། སྡོམ་པ་ཡང་དག་པར་བླང་བ་གཉིས་ལས། སེམས་བསྐྱེད་
པ་ནི། མགོན་པོ་སངས་རྒྱས་བྱང་སེམས་རྣམས་ཀྱི་སྤྱན་སྔ་རུ། བླ་ན་མེད་པ་ཡང་
དག་པར་རྫོགས་པའི་བྱང་ཆུབ་ཏུ་སེམས་བསྐྱེད་དོ། །ཆེད་དུ་བྱ་བ་གང་གི་དོན་དུ་
ན༑ ནམ་མཁའི་མཐས་གཏུགས་པའི་འགྲོ་བ་ཐམས་ཅད་མགྲོན་དུ་གཉེར་བ་སྟེ་
དེའི་དོན་དུའོ། །དངོས་པོ་ཅི་འདྲ་ཞིག་ལ་མགྲོན་དུ་གཉེར་ན། འགྲོ་བ་དེ་དག་
འཁོར་བ་ལས་མ་རྒལ་བ་སྒྲོལ་བ་དང་། མ་གྲོལ་བ་དགྲོལ་བ་དང༌། དབུགས་མ་
ཕྱིན་པ་དབུགས་དབྱུང་བ་དང་༌། ཡོངས་སུ་མྱ་ངན་ལས་མ་འདས་པ། ཡོངས་སུ་མྱ་
ངན་ལས་འདས་པ་ལ་འགོད་ཅིང་། མགྲོན་དུ་གཉེར་བའོ། །འདིས་འཇུག་པའི་
སྦྱོར་བ་དང་། སྨོན་པའི་དངོས་གཞི་བསྟན་ཞེས་ཤ་ར་བ་བཞེད་དོ། །བྱང་སྡོམ་
- 16t -



མས་
མཁྱེན་བརྩེའི་འོད་སྣང་ལས། པཎ་ཆེན་བློ་བཟང་ཆོས་ཀྱི་རྒྱལ་མཚན་གྱི་གསུང་སྐོར།
བླང་བའམ། འཇུག་པའི་དམ་བཅའ་བ་ལ་གསུམ་ལས། དང་པོ་སྡོམ་པའི་ཚུལ་
ཁྲིམས་ཁས་ལེན་པ་ནི། ཀུན་ནས་མནར་སེམས་པའི་རྒྱུ་དགུ་གང་རུང་ལ་བརྟེན་
ནས། ཞེ་སྡང་གིས་གསོད་འདོད་ལ་སོགས་པའི་གནོད་སེམས་དང་། གཞན་ལ་
འཕྲལ་དུ་སེམས་འཁྲུག་པའི་ཁྲོ་བའི་སེམས་ཉིད་དང་ཡོ་བྱད་གཞན་གཏོང་མི་ནུས་
པའི་སེར་སྣ་དང་། གཞན་གྱི་ཕུན་ཚོགས་ལ་མི་བཟོད་པའི་ཕྲག་དོག་ཉིད་དེ་བཞི་
པོ་དེ་དག་སྡོམ་པ་བླངས་པའི་ཉིན་དེང་ནས་བཟུང་སྟེ་བླ་མེད་བྱང་ཆུབ་མ་ཐོབ་པ་
དེ་ སྲིད་ཀྱི་བར་དུ་མི་བྱའོ། །འདིས་དུས་ཀྱི་ཁྱད་པར་ཡང་བསྟན་ཏོ། །དབང་པོ་
གཉིས་སྦྱོར་གྱི་འཁྲིག་པ་སྤངས་ཏེ། ཚངས་པར་སྤྱོད་པ་སྤྱད་པར་བྱ་ཞིང་། སྡིག་
པའི་ལས་དང་དེའི་རྒྱུ་འདོད་པའི་ཡུལ་ལ་ཆགས་པ་རྣམས་སྤང་བར་བྱའོ། །དེ་
དག་སྤངས་པའི་ཚུལ་ཁྲིམས་ཀྱི་སྡོམ་པ་ལ་དགའ་བས་སངས་རྒྱས་རྣམས་ཀྱི་སྤྱོད་
པ་དམ་པ་ལ་ལེགས་པར་རྗེས་སུ་བསླབ་པར་བྱའོ། །
༈ གཉིས་པ་སེམས་ཅན་དོན་བྱེད་ཀྱི་ཚུལ་ཁྲིམས་ཁས་ལེན་པ་ནི་བདག་
ཉིད་མྱུར་ཞིང་རིངས་པའི་ཚུལ་ལམ་སེམས་ཀྱིས་ནི་བྱང་ཆུབ་ཐོབ་པར་མི་སྤྲོ་བར།
སེམས་ཅན་གཅིག་གི་དོན་བྱ་བའི་རྒྱུ་ཡིས་ནི། ཕྱི་མའི་མུ་མཐའ་ནི་མཐའ་མེད་པ་
ཉིད་དེ། འཁོར་བ་ཇི་སྲིད་བར་གནས་པར་བགྱིའོ། །
༈ གསུམ་པ་དགེ་བ་ཆོས་སྡུད་ཀྱི་ཚུལ་ ཁྲིམས་ ཁས་ལེན་པ་ནི། དེ་ལྟར་
གནས་ནས་ཅི་བྱེད་སྙམ་ན། གྲངས་ཚད་མེད་ཅིང་ཡོན་ཏན་བསམ་གྱིས་མི་ཁྱབ་
པ་དང་ལྡན་པའི་སངས་རྒྱས་ཀྱི་ཞིང་དག་གི་ངམ་གྲོག་དང་ཚེར་མ་སོགས་སྐྱོན་
རྣམས་རྣམ་པར་སྦྱང་བར་བྱ་ཞིང་། འགྲོ་བ་རྣམས་ཀྱིས་བདག་གི་མིང་ཐོས་ཏེ།
བཟུང་ བ་ དང༌། མཐོང་ ཐོས་ དྲན་ རེག་ གིས་ ཀྱང་ སེམས་ ཅན་ རྣམས་ ལ་ ཕན་
- 162 -



བྱང་ཆུབ་ལམ་གྱི་སྒྲོན་མའི་རྣམ་བཤད་ཕུལ་བྱུང་བཞད་པའི་དགའ་སྟོན།
གདགས་པར་འདོད་པས་ཕྱོགས་བཅུ་ཐམས་ཅད་ཀྱི་ཞིང་དག་ཏུ་བདག་གི་མིང་
གྲགས་ཤིང་རྣམ་པར་འཛིན་པར་གནས་པར་བྱེད་པས་སེམས་ཅན་གྱི་འཇིག་རྟེན་
ཡང་སྦྱང་བར་བྱའོ། །དེ་ལྟར་ན་སྔ་མ་སྣོད་དང་། ཕྱི་མ་བཅུད་སྦྱང་བའོ། །ལས་
དང་པོ་པས་ཉེས་སྤྱོད་སྡོམ་པའི་ཚུལ་ཁྲིམས་ཉིད་ལ་གཅེས་སྤྲས་སུ་བྱེད་དགོས་
པའི་ཕྱིར། སླར་ཡང་ཟློས་ཏེ་སྟོན་པ་ནི། བདག་གི་ལུས་དང་ངག་གི་ལས་རྣམ་པ་
ཐམས་ཅད་དུ་ལྟུང་བས་དག་པར་བྱ་ཞིང་ཡིད་ཀྱིས་ལས་ཀྱང་ལྟུང་བས་དག་པར་
བྱ་སྟེ། མདོར་ན་སྒོ་གསུམ་གྱི་མི་དགེ་བའི་ལས་རྣམ་པ་ཐམས་ཅད་བྱང་ཆུབ་ཀྱི་
བར་དུ་ནམ་ཡང་མི་བྱའོ། ཁ་ཅིག་འདི་སྔ་མའི་དོན་བསྡུར་འཆད་དོ། །
༈ གསུམ་པ་སྡོམ་པ་བླངས་ནས་བསླབ་བྱ་ལ་སློབ་པར་བསྟན་པ་ལ་གསུམ།
ཚུལ་ཁྲིམས་ཀྱི་བསླབ་པ་ལ་སློབ་ཚུལ། སེམས་ཀྱི་བསླབ་པ་ལ་སློབ་ཚུལ། ཤེས་
རབ་ ཀྱི་ བསླབ་ པ་ ལ་ སློབ་ཚུལ་ལོ། །དང་པོ་ ལ་ གཉིས། དངོས་དང༌། དེའི་ཆེ་
བའོ། །དང་པོ་ནི། གོང་དུ་ལུས་ངག་ཡིད་གསུམ་དག་དགོས་པར་བསྟན་པ་ལ།
འོ་ན་དག་བྱེད་ཀྱི་རྒྱུ་གང་ཞེ་ན། དེའི་ལན་བསྟན་པའི་ཕྱིར། རང་གི་ལུས་ངག་
སེམས་ནི་རྣམ་དག་རྒྱུ། །འཇུག་སེམས་བདག་ཉིད་སྡོམ་པ་ལ་གནས་པས། །ཚུལ་
ཁྲིམས་བསླབ་པ་གསུམ་ལ་ལེགས་བསླབས་ན། །ཚུལ་ཁྲིམས་བསླབ་པ་གསུམ་
ལ་གུས་ཆེར་འགྱུར། །ཞེས་གསུངས་སོ། །འདིས་ཚུལ་ཁྲིམས་ལ་བསླབས་པས།
དེ་ཉིད་ལ་གུས་པ་འཕེལ་ཏེ་ཚུལ་ཁྲིམས་རྒྱས་འགྱུར་དུ་བསྟན། གཞུང་ཕྱི་མས་
ཚུལ་ཁྲིམས་རྒྱས་ན་རྫོགས་བྱང་གི་རྒྱུ་ཚོགས་མྱུར་དུ་རྫོགས་པར་བསྟན་གསུངས་
སོ། །དེ་ ཡང་ བསླབ་ཅེས་ པ་ བཤད་ པའི་ གཞིའོ། །གང་ལ་ན། ཚུལ་ ཁྲིམས་ཀྱི་
བསླབ་པ་གསུམ་པོ་ལའོ། །གང་གིས་ནི་འཇུག་པའི་སེམས་ཀྱི་བདག་ཉིད་ཀྱི་སྡོམ་
- 163 -



མཁྱེན་བརྩེའི་འོད་སྣང་ལས། པཎ་ཆེན་བློ་བཟང་ཆོས་ཀྱི་རྒྱལ་མཚན་གྱི་གསུང་སྐོར།
པ་ལ་གནས་པའི་བྱང་སེམས་དེས་སོ། །དགོས་པ་ཅིའི་ཕྱིར་སློབ་ན། བྱང་སེམས་
རང་གི་ལུས་ངག་སེམས་གསུམ་ནི་ལྟུང་བས་རྣམ་པར་དག་ཅིང་སེམས་ཅན་ལ་
མཆོག་ཏུ་ ཕན་ པའི་ རྒྱུར་སློབ་བོ། །ཇི་ལྟར་སློབ་ན། ལེགས་ པར་ཏེ་ ཚུལ་ དང་
མཐུན་ པར་ སློབ་བོ། །དེ་ ལྟར་ བསླབས་པས་ཅིར་འགྱུར་ ཞེ་ ན། དེ་ གསུམ་ལ་
འབད་པས་ལེགས་པར་བསླབས་ན། གོམས་སྟོབས་ཀྱིས་ཕྱིས་ནས་སྔར་བཤད་
པའི་ཚུལ་ཁྲིམས་ཀྱི་བསླབ་པ་གསུམ་ལ་གཅེས་སྤྲས་སུ་འཛིན་པའི་གུས་པ་ཇེ་
ཆེར་འགྱུར་རོ། །
དེ་ལ་ལེགས་པ་ཞེས་ བྱ་བའི་སྒྲ་ནི། དག་པ་དང༌། ཕྱིར་མི་ལྡོག་པ་དང་།
ཡོངས་སུ་རྫོགས་པ་གསུམ་ལ་འཇུག་པས། སྡོམ་པའི་ཚུལ་ཁྲིམས་ལ་བསླབས་
པས་སྐྱེས་བུ་གཟུགས་ལེགས་པ་བཞིན་དུ་དག་པར་འགྱུར། སེམས་ཅན་དོན་བྱེད་
ཀྱི་ཚུལ་ཁྲིམས་ལ་བསླབས་པས་ནི། རྫོགས་བྱང་ལས་ཕྱིར་མི་ལྡོག་ཅིང་མི་ཉམས་
པས་རིམས་ནད་ཡོངས་སུ་བྱང་བ་བཞིན་དུ་འགྱུར། དགེ་བ་ཆོས་སྡུད་ཀྱི་ཚུལ་
ཁྲིམས་ལ་བསླབས་པས་ནི། བུམ་པ་ལེགས་པར་གང་བ་བཞིན་དུ་འགྱུར་རོ། །
བྱང་ཆུབ་སེམས་དཔའ་སེམས་དཔའ་ཆེན་པོ་ཞེས་པའི་སྒྲ་དོན་ཡང་གསུམ་པོ་དེ་
ལས་འགྱུར་བ་ཡིན་ཏེ། སྡོམ་པའི་ཚུལ་ཁྲིམས་ཀྱིས་སྐྱོན་ཐམས་ཅད་བྱང༌། དགེ་
བ་ཆོས་སྡུད་ཀྱིས་ཡོན་ཏན་མཐའ་དག་ཆུབ། སེམས་ཅན་དོན་བྱེད་ཀྱིས་སེམས་
དཔའ་ཆེན་པོར་འགྱུར་བའི་ཕྱིར། ཞེས་གསུངས་སོ། །
༈ གཉིས་པ་ཆེ་བ་ནི། དེ་བས་རྣམ་དག་རྫོགས་ བྱང་ ཆུབ། །སེམས་པའི་
སྡོམ་ པའི་ སྡོམ་ དག་ ནི། །འབད་ པར་ བྱས་པས་ རྫོགས་ བྱང་ ཆུབ། །ཚོགས་ ནི་
ཡོངས་སུ་རྫོགས་པར་འགྱུར། །ཞེས་གསུངས། ཚུལ་ཁྲིམས་གསུམ་ལ་བསླབས་
- 164 -



བྱང་ཆུབ་ལམ་གྱི་སྒྲོན་མའི་རྣམ་བཤད་ཕུལ་བྱུང་བཞད་པའི་དགའ་སྟོན།
པས་ལུས་ངག་ཡིད་གསུམ་དག་པར་འགྱུར་བ་དེ་བས་ན། སྤང་བྱ་རྣམ་པར་དག་
ཅིང་གཉེན་པོའི་ཕྱོགས་ཡོངས་སུ་རྫོགས་པ་ནི་འབྲས་བུ་བྱང་ཆུབ་ཡིན་ལ། དེ་
ཉིད་གཞན་དོན་དུ་ཐོབ་བྱར་དམིགས་པའི་བྱང་ཆུབ་སེམས་དཔའ་རྣམས་ཀྱིས་
སྡོམ་པའི་ཚུལ་ཁྲིམས་གཙོ་བོར་གྱུར་པའི་ཚུལ་ཁྲིམས་གསུམ་གྱི་སྡོམ་པ་རྣམ་པར་
དག་ཅིང་བསྲུང་བ་ལ ནི། དྲན་པ་དང་ཤེས་བཞིན་དང་གུས་པ་ཆེན་པོས་ནན་ཏན་
གྱིས་འབད་པར་བྱས་པས་བླ་ན་མེད་པའི་རྫོགས་པའི་བྱང་ཆུབ་ཀྱི་རྒྱུ་བསོད་
ནམས་དང་ཡེ་ཤེས་ཀྱི་ཚོགས་གཉིས་ནི་ཡོངས་སུ་རྫོགས་པར་འགྱུར་བ་ཡིན་
ནོ། །
༈ གཉིས་ པ་ སེམས་ ཀྱི་བསླབ་ པ་ ལ་ སློབ་ ཚུལ་ ལ་ གཉིས། མངོན་ཤེས་
འབྱུང་བའི་རྒྱུའི་ ཕྱིར་ཞི་གནས་ལ་བསླབ་པ་དང་། ཞི་གནས་ལ་ཇི་ལྟར་བསླབ་
པའི་ཚུལ་དངོས་སོ། །དང་པོ་ནི། བསོད་ནམས་ཡེ་ཤེས་ རང་བཞིན་གྱི། །ཚོགས་
ནི་ ཡོངས་ སུ་ རྫོགས་ པ་ ཡི། །རྒྱུ་ནི་ སངས་ རྒྱས་ ཐམས་ ཅད་ དག །མངོན་ཤེས་
བསྐྱེད་པ་ཉིད་དུ་བཞེད། །ཇི་ལྟར་འདབ་གཤོག་མ་རྫོགས་པའི། །བྱ་ནི་མཁའ་ལ་
འཕུར་མི་ནུས། །དེ་བཞིན་མངོན་ཤེས་སྟོབས་བྲལ་བས། །སེམས་ཅན་དོན་བྱེད་
ནུས་མ་ཡིན། །མངོན་ཤེས་ལྡན་པའི་ཉིན་མཚན་གྱི། །བསོད་ནམས་དག་ནི་གང་
ཡིན་དེ། །མངོན་ཤེས་དག་དང་བྲལ་གྱུར་ལ། །སྐྱེ་བ་བརྒྱར་ཡང་ཡོད་མ་ཡིན། །
མྱུར་དུ་རྫོགས་པའི་བྱང་ཆུབ་ཚོགས། །ཡོངས་སུ་རྫོགས་པར་འདོད་གྱུར་པ། །
དེས་ནི་འབད་པས་མངོན་ཤེས་དག །འགྲུབ་པར་འགྱུར་གྱིས་ལེ་ལོས་མིན། །
ཞེས་ གསུངས། ཚིགས་བཅད་དང་པོས། རང་ དོན་ དུ་ ཚོགས་ གཉིས་ རྫོགས་ པ་
མངོན་ཤེས་ལ་རག་ལས་པ་དང༌། ཚིགས་བཅད་གཉིས་པས་གཞན་དོན་རྣམ་དག་
- 165 -



མཁྱེན་བརྩེའི་འོད་སྣང་ལས། པཎ་ཆེན་བློ་བཟང་ཆོས་ཀྱི་རྒྱལ་མཚན་གྱི་གསུང་སྐོར།
སྒྲུབ་ པ་ མངོན་ཤེས་ ལ་ རག་ ལས་ པ་ དང༌། ཚིགས་བཅད་ གསུམ་ པས་ བསོད་
ནམས་རྒྱ་ཆེན་པོ་སྡུད་པ་མངོན་ཤེས་ལ་རག་ལས་པ་དང་། ཚིགས་བཅད་བཞི་
པས་མྱུར་དུ་འཚང་རྒྱ་བའང་། མངོན་ཤེས་ལ་རག་ལས་པས་མངོན་ཤེས་བསྐྱེད་
དགོས་པར་བསྟན་ཞེས་ཤ་ ར་བ་གསུངས། འོ་ན། ཚོགས་ནི་ཡོངས་སུ་རྫོགས་
པར་འགྱུར། །ཞེས་བཤད་ན། ཚོགས་གཉིས་གསོག་པའི་ཐབས་བཟང་པོ་གང་ཞེ་
ན༑ བསོད་ ནམས་དང་ཡེ་ཤེས་ ཀྱི་ རང་ བཞིན་ གྱི་ཚོགས་ གཉིས་ པོ་ ཡོངས་ སུ་
རྫོགས་པའི་རྒྱུ་ཁྱད་པར་ཅན་ནི། དུས་གསུམ་གྱི་སངས་རྒྱས་ཐམས་ཅད་ཀྱིས།
མངོན་པར་ཤེས་པ་དྲུག་བསྐྱེད་པ་ཉིད་དུ་བཞེད་དེ། རྒྱན་དུ་མངོན་ཤེས་དྲུག་ལ་
གདམས་པའི་དགོས་པ་གྲུབ་ཅིང་། དེ་ཉིད་མན་ངག་ཏུ་མཛད་པ་ཡིན་པའི་ཕྱིར་ཏེ།
ཡུམ་ལས། རབ་འབྱོར་དཔེར་ན་བྱ་འདབ་མ་མེད་པས་ནི་ནམ་མཁའ་ལ་འཕུར་
མི་ནུས་སོ། །དེ་བཞིན་དུ་བྱང་ཆུབ་སེམས་དཔས་ཀྱང་མངོན་པར་ཤེས་པ་ལ་མ་
བརྟེན་པར་སེམས་ཅན་རྣམས་ལ་ཆོས་བསྟན་པར་མི་ནུས་ཏེ། ལམ་གོལ་བར་
ཞུགས་པའི་སེམས་ཅན་རྣམས་ལམ་དུ་གཟུང་བར་མི་ནུས་སོ། །ཞེས་པའི་དོན་ཉེ་
བར་བཟུང་ནས། དཔེ་ཇི་ལྟར་འདབ་གཤོག་མ་སྐྱེས་པའི་བྱ་ནི་ནམ་མཁའ་ལ་
འཕུར་བར་མི་ནུས་པ་དེ་བཞིན་དུ་མངོན་པར་ཤེས་པའི་སྟོབས་དང་བྲལ་བས་
སྐལ་བ་དང་འཚམས་པར་སེམས་ཅན་གྱི་དོན་རྒྱ་ཆེན་པོ་བྱེད་པར་ནུས་པ་མ་ཡིན་
ནོ། །
དེ་ཡང་རྫུ་འཕྲུལ་གྱི་མངོན་ཤེས་ཀྱིས། སངས་རྒྱས་ཀྱི་ཞིང་དང་། གདུལ་བྱ་
གང་ན་ཡོད་པའི་ཞིང་དུ་འགྲོ །གཞན་སེམས་ཤེས་པས་ཁམས་དང་བསམ་པ་ཇི་
བཞིན་དུ་རྟོགས། ལྷའི་རྣ་བས་དེ་དག་གི་སྐད་རིག །སྔོན་གནས་ཤེས་པས་སྔོན་
- 166 -



བྱང་ཆུབ་ལམ་གྱི་སྒྲོན་མའི་རྣམ་བཤད་ཕུལ་བྱུང་བཞད་པའི་དགའ་སྟོན། །
གྱི་རྒྱུ་རྟོགས། ལྷའི་མིག་གིས་མ་འོངས་པར་ཅིར་འགྱུར་རིག །ཟག་ཟད་ཀྱིས་བྱང་
གྲོལ་གྱི་ལམ་སྟོན་པས་ཐེག་པ་གསུམ་ལ་འདུན་པ་དང༌། སྨིན་པ་དང་གྲོལ་བར་
བྱེད་པ་ཡིན་ནོ། །མངོན་ཤེས་མེད་རིང་སེམས་ཅན་གྱི་དོན་གཞན་དངོས་སུ་བྱ་
དཀའ་བས། སེམས་ཅན་གྱི་ཕན་བདེ། སངས་རྒྱས་ཀྱི་བསྟན་པ། དགེ་འདུན་གྱི་
སྡེ། དེ་ འདུལ་བ་འཛིན་པ་ལ་རག་ལས་པས། འདུལ་བ་འཛིན་པ་ཅི་ཡོད་ བྱ་
གསུངས། ཇོ་བོས། སྟོན་པ་ལ་ ཁྱོད་ཀྱིས་དགེ་འདུན་ གྱི་སྡེ་ཞིག་གྱིས་ཞེས་ནན་
ཆེན་མཛད་པ་ཐུགས་ལ་བཞག་ནས་རྭ་སྒྲེང་བཏབ་གསུངས་ཏེ། བེའུ་བུམ་སྔོན་པོ་
ལས། ལྷ་ ཅིག་ དེ་ གསུང་ ད་ ལྟར་ འགྲོ་དོན། །དངོས་ སུ་ མི་ ནུས་ གོང་ གི་ དཔེ་
བཞིན། །ཅི་ནས་ བྱེད་ འདོད་ སངས་ རྒྱས་བསྟན་པ། །འཇིག་ རྟེན་ ཡུན་རིང་ཅི་
གནས་ བྱ་སྟེ། །དེ་ ཡང་ དགེ་འདུན་ སྡེ་ ལ་ རག་ ལས། །ནུས་པ་ཡོད་ན་དེ་ནས་
ཐབས་ བྱ། །ནུས་མེད་ རང་ རྒྱུད་ ཇི་ ལྟར་ ཁས་ བླངས། །སེམས་ ཅན་ དོན་ དུ་ མི་
ཉམས་བསྲུང་ཞིང་། །ཞེས་ གསུངས་ པའི་ ཕྱིར། །ཚོགས་མྱུར་དུ་རྫོགས་པ་ཡང་
མངོན་ཤེས་ལ་རག་ལས་ཏེ། རྟེན་བྱང་སེམས་མཉམ་པོ་ལའང་མངོན་པར་ཤེས་
པ་དང་ལྡན་པ་ཡིས། ཉིན་མཚན་ཕྲུགས་གཅིག་ལ་སྤྱད་པའི་བསོད་ནམས་ཀྱི་
ཚོགས་དག་བསགས་པ་གང་ཡིན་པ་དེ་ནི། མངོན་པར་ཤེས་པ་དག་དང་བྲལ་
བར་གྱུར་པ་ལ་སྐྱེ་བ་བརྒྱར་ཡང་ཡོད་པ་མིན་པའི་ཕྱིར། འདིས་ནི། ཡེ་ཤེས་ཀྱི་
ཚོགས་ཀྱང་མཚོན་ནོ། །
རྒྱུ་དེས་ན་མྱུར་དུ་སངས་རྒྱ་བའི་རྒྱུར་མངོན་ཤེས་འགྲུབ་ཕྱིར་བརྩོན་འགྲུས་
བརྩམ་དགོས་ཏེ། དུས་མྱུར་དུ་རྫོགས་པའི་བྱང་ཆུབ་ཀྱི་རྒྱུ་ཚོགས་གཉིས་ཡོངས་
སུ་རྫོགས་པར་འདོད་པར་གྱུར་པ་དེས་ནི་དེའི་ཐབས་མངོན་ཤེས་སྐྱེད་དགོས་ལ།
- 167 -



མཁྱེན་བརྩེའི་འོད་སྣང་ལས། པཎ་ཆེན་བློ་བཟང་ཆོས་ཀྱི་རྒྱལ་མཚན་གྱི་གསུང་སྐོར།
དེ་ཡང་བརྩོན་འགྲུས་ཤུགས་དྲག་གིས། དེའི་རྒྱུ་ལ་འབད་པ་ཆེར་བྱས་པས་མངོན་
ཤེས་དྲུག་པོ་ དག་འགྲུབ་པར་འགྱུར་ གྱིས། ལེ་ལོ་ཅན་ གྱིས་མིན་པས་བརྩོན་
འགྲུས་རྩོམ་དགོས་པའི་ཕྱིར་རོ། །འོ་ན། དེས་ནི་འབད་པས་མངོན་ཤེས་དག །
ཅེས་བཤད་ན། གང་ལ་འབད་པས་མངོན་ཤེས་འགྲུབ་ཅེ་ན། ཞི་གནས་གྲུབ་པ་
མ་ ཡིན་པས། །མངོན་ཤེས་འབྱུང་བར་མི་འགྱུར་ལ། །དེ་ཕྱིར་ཞི་གནས་བསྒྲུབ་
པའི་ཕྱིར། །ཡང་དང་ཡང་དུ་འབད་པར་བྱ། །ཞེས་གསུངས། སྐྱེས་སྟོབས་དང་།
རྫས་སྔགས་ལ་བརྟེན་པའི་མངོན་ཤེས་ཕྲ་མོ་དང་། སྐྱེ་བ་དྲན་པ་ཙམ་ལ་ངེས་པ་
མེད་ཀྱང་། བསྒོམས་སྟོབས་ལས་བྱུང་བའི་མངོན་ཤེས་ཁྱད་པར་ཅན་ནི། ཤིན་
སྦྱངས་རྣམ་དག་གིས་ཟིན་པའི་ཞི་གནས་གྲུབ་པ་མ་ཡིན་པས། མངོན་པར་ཤེས་
པ་རྒྱ་ཆེན་པོ་འབྱུང་བར་མི་འགྱུར་ལ་སྟེ་མ་ཡིན་ཏེ། དངོས་མ་ཐོབ་པར་མངོན་
ཤེས་མིན། །ཞེས་དང་། བསམ་གཏན་བཞི་པ་ཤིན་ཏུ་དག་ཐོབ་ནས། །མི་རྟོག་ཡེ་
ཤེས་ཡོངས་སུ་བཟུང་བ་དང་
། །ཇི་ལྟར་རྣམ་གནས་ཡིད་ལ་བྱེད་པ་ལས། །མཐུ་
གྲུབ་ པ་ ཡི་ དམ་ པ་ཐོབ་པར་འགྱུར། །ཞེས་གསུངས་པའི་ཕྱིར། རྒྱུ་མཚན་དེའི་
ཕྱིར། ཞི་གནས་བསྒྲུབ་པར་བྱ་བའི་ཕྱིར་དུ། སེམས་གནས་པའི་ཐབས་དགུ་ལ་
ཡང་དང་ཡང་དུ་འབད་པར་བྱེད་དགོས་ཏེ། དཔལ་ལྡན་དཔའ་བོས། རྒྱུན་མི་ཆད་
པའི་རྣལ་འབྱོར་གྱིས། །བསམ་གཏན་སྒྲུབ་ལ་བརྩོན་པར་བྱ། །ཡང་དང་ཡང་ཞིང་
ངལ་གསོ་བ། །གཙུབས་པས་མེ་ཕྱིན་མི་འགྱུར་ཏེ། །རྣལ་འབྱོར་ཚུལ་ལའང་དེ་
བཞིན་དུ། ཁྱད་པར་མ་ཐོབ་བཏང་མི་བྱ། །ཞེས་གསུངས་པའི་ཕྱིར། །
༈ གཉིས་ པ་ ཞི་ གནས་ ལ་ བསླབ་ ཚུལ་ དངོས་ ལ་ གསུམ། ཞི་ གནས་ ཀྱི་
ཚོགས་བསྟེན་པ། ཞི་གནས་ཇི་ལྟར་སྒོམ་པའི་ཚུལ། བསྒོམས་པའི་ཕན་ཡོན་ནོ། །
- 168 -



བྱང་ཆུབ་ལམ་གྱི་སྒྲོན་མའི་རྣམ་བཤད་ཕུལ་བྱུང་བཞད་པའི་དགའ་སྟོན།
དང་པོ་ནི། ཡང་དང་ཡང་དུ་འབད་པར་བྱ། །ཞེས་བཤད་ན་བརྩོན་འགྲུས་གཅིག་
པུས་ཞི་གནས་འགྲུབ་བམ་ཞེ་ན། ཞི་གནས་ ཀྱི་ཚོགས་བསྟེན་པ་གལ་ཆེ་བར་
བསྟན་པའི་ ཕྱིར། ཞི་ གནས་ ཡན་ ལག་རྣམས་ ཉམས་ པས། །རབ་ཏུ་ འབད་ དེ་
བསྒོམས་བྱས་ཀྱང་། །ལོ་ནི་སྟོང་ཕྲག་དག་གིས་ཀྱང་། །ཏིང་འཛིན་འགྲུབ་པར་མི་
འགྱུར་རོ། །དེ་ཕྱིར་ཏིང་འཛིན་ཚོགས་ལེའུ་ལས། །གསུངས་པའི་ཡན་ལག་ལ་
ལེགས་གནས། །ཞེས་སོ། །སྟོན་པའི་ཞལ་ནས་རང་ཅག་མན་ངག་ཁོ་ནས་ལན་
སྙམ་ནས། མན་ངག་ཞི་ཚེ་བཙལ་ཀྱང་ཏིང་ངེ་འཛིན་སྐྱེ་བར་མ་འདོད་པ། ཚོགས་
ལ་གནས་པ་མེད་པས་ལན་པ་ཡིན་གསུངས། པོ་ཏོ་བའི་ཞལ་ནས་ཀྱང་རང་ཅག་
ཏིང་ངེ་འཛིན་གྱི་ཚོགས་ལ་ནན་ཏན་མ་བྱས་པས་ཏིང་ངེ་འཛིན་སྐྱེར་མ་བཏུབ་པ་
ལ༑ མན་ངག་གིས་ལན་སྙམ་ཞིང་མན་ངག་ཁོ་ན་བཙལ་བས་ཚངས་པར་སྤྱོད་པ་
ཕྱག་རྒྱ་མ་བསྟེན་པའི་མན་ངག་དང་འཕྲད་ཅིང་འོང་བ་ཡིན་གསུངས། དེས་ན་ཞི་
གནས་ཀྱི་ཡན་ལག་རྒྱུ་ཚོགས་རྣམ་པར་ཉམས་པས་ནི་བརྩོན་འགྲུས་དྲག་པོས་
རབ་ཏུ་འབད་དེ་ལོ་ནི་སྟོང་ཕྲག་དག་གི་བར་དུ་བསྒོམས་པར་བྱས་ཀྱང་། ཞི་
གནས་ཀྱི་ཏིང་ངེ་འཛིན་འགྲུབ་པར་མི་འགྱུར་རོ། ། །
དེ་ལྟར་ཡན་ལག་ཉམས་ན་ཞི་གནས་མི་འགྲུབ་པ་དེའི་ཕྱིར། ཡན་ལག་
རྣམས་ལ་ལེགས་པར་གནས་ཞིང་བསྒྲུབས་ནས་ཏིང་ངེ་འཛིན་བསྐྱེད་པར་བྱའོ། །
འོ་ན་ཏིང་ངེ་འཛིན་གྱི་ཚོགས་ཀྱི་ལེའུ་ལས་གསུངས་པའི་ཡན་ལག་གང་ཞེ་ན།
འགྲེལ་པར་སློབ་དཔོན་བྱང་ཆུབ་བཟང་པོའི་ཏིང་ངེ་འཛིན་གྱི་ཚོགས་ཀྱི་ལེའུ་ལས་
གསུངས་པའི། སྤང་བར་བྱ་བ་དང༌། སྔོན་དུ་འགྲོ་བ་དང་། ལྡོག་པར་བྱ་བ་དང་།
གདུང་བ་བཅད་པ་དང་། ཡིད་འབྱུང་བར་བྱ་བ་དང་། ཡོན་ཏན་རྗེས་སུ་དྲན་པ་
• 169 -



མཁྱེན་བརྩེའི་འོད་སྣང་ལས། པཎ་ཆེན་བློ་བཟང་ཆོས་ཀྱི་རྒྱལ་མཚན་གྱི་གསུང་སྐོར།
དང༌། བརྩོན་པར་བྱ་བ་དང་། ཟུང་དུ་འབྲེལ་བར་བྱ་བ་དང་། གནས་པའི་ཐབས་
ཀྱི་ཡན་ལག་ཅེས་བྱ་བ་རྣམས་ལ་བཞེད་དེ། ལོ་ཙཱ་བ་དགེ་བའི་བློ་གྲོས་ཆོས་འདི་
སྒྱུར་མཁན་དང་། ཇོ་བོ་རང་ལས་དངོས་སུ་ གསན་པ་ཡིན་པས། ཉན་སའི་དེ་
དང༌། འཇིག་རྟེན་དབང་ཕྱུག་གི་སྒྲུབ་ཐབས་ཀྱི་མགོའི་དེ་དང༌། བྱང་ཆུབ་བཟང་
པོའི་དེ་དང༌། མདོ་སྡེ་ཏིང་ངེ་འཛིན་གྱི་ཚོགས་ཀྱི་ལེའུ་ལ་སོགས་པ་ཐམས་ཅད་
ཡིན་པར་བྱས་འདུག་ཅེས་ཤ་ར་བ་གསུངས། བདག་གི་རྗེ་ཐམས་ཅད་མཁྱེན་པ་
ནི་ཞི་ལྷག་གི་ཏིང་ངེ་འཛིན་སྙིང་ཐག་པ་ནས་བསྒྲུབ་པར་འདོད་པ་རྣམས་ཀྱིས།
ཞི་གནས་ཀྱི་ཡན་ལག་གི་ཚོགས་ཉན་ས་ནས་གསུངས་པའི་བཅུ་གསུམ་ལ་སོགས་
པ་ལ་འབད་པ་ཤིན་ཏུ་གལ་ཆེའོ། །ཞེས་གསུངས་ཤིང་། དེ་དང་མཐུན་པར་ཞང་
རོམ་ གྱི་ཞལ་ནས་ཀྱང་། བཅུ་གསུམ་པོ་ཐམས་ཅད་ ཀྱང་དགོས་མོད་ཀྱི། གཙོ་
བོའི་ཡན་ལག་ནི་ཚུལ་ཁྲིམས་རྣམ་པར་དག་པ་དང་། འདོད་པ་ཆུང་བ་དང་། ཆོག་
ཤེས་པ་དང་། དབེན་པར་གནས་པ་བཞི་ཅིས་ཀྱང་དགོས་ཞེས་གསུངས་སོ། ། །
༈ གཉིས་ པ་ ཞི་ གནས་ ཇི་ ལྟར་ སྒོམ་པའི་ཚུལ་ནི། དམིགས་པ་གང་ རུང་
གཅིག་དག་ལ། །ཡིད་ནི་དགེ་ལ་གཞག་པར་བྱ། །ཞེས་གསུངས། སྔར་བཤད་པ་
ལྟར་ཞི་གནས་ཀྱི་ཚོགས་ལ་གནས་པ་དེས། དམིགས་པ་གང་ཡང་རུང་བ་ནི། རྡེའུ་
ཤིང་བུ་ལྟ་བུ་མ་ཡིན་གྱི། རྒྱལ་བས་གསུངས་པའི་ཁྱབ་པའི་དམིགས་པ་དང་།
དཔྱད་པ་རྣམ་སྦྱོང་གི་དང་། མཁས་པའི་དང་། ཉོན་མོངས་རྣམ་སྦྱོང་གི་དམིགས་
པ་བཞི་པོ་ལས་གང་ཡང་རུང་བའོ། །གཅིག་དག་ལ་ཞེས་པ་ནི། དེ་དག་ལས་དང་
པོར་ དམིགས་ པ་ གཅིག་ ཁོ་ ན་བཟུང་ བའི་ དབང་ དུ་ བྱས་ པ་ སྟེ། དཔའ་བོས།
དམིགས་ པ་ གཅིག་ ལ་ བརྟན་ ཚུལ་ དུ། །ཡིད་ ཀྱི་ བསམ་ པ་ བརྟན་ པར་ བྱ། །
- 170 -



[
་
，
བྱང་ཆུབ་ལམ་གྱི་སྒྲོན་མའི་རྣམ་བཤད་ཕུལ་བྱུང་བཞད་པའི་དགའ་སྟོན། །
དམིགས་པ་མང་པོ་བརྒྱུད་པ་ལས། །ཡིད་ནི་ཉོན་མོངས་འཁྲུག་པར་ འགྱུར། །
ཞེས་ གསུངས་ པའི་ ཕྱིར། དེ་ ལ་ སེམས་ འཛིན་ ཚུལ་ ཡང་ ཡོད་ དེ། བསྒོམ་བྱའི་
དམིགས་པ་གང་ཡིན་པ་དེ་ལ་སྒོམ་བྱེད་ཀྱི་ཡིད་ནི་དགེ་བ་སྟེ། གཞན་དུ་མི་གཡེང་
བར་རྩེ་གཅིག་ཏུ་གཞག་པར་བྱ་བ་ཡིན་པའི་ཕྱིར། །
༈ གསུམ་པ་བསྒོམས་པའི་ཕན་ཡོན་ནི། རྣལ་འབྱོར་ཞི་གནས་གྲུབ་གྱུར་
ན༑ ༑མངོན་ཤེས་དག་ཀྱང་འགྲུབ་པར་ འགྱུར། །ཞེས་གསུངས། སྔར་བཤད་པ་
ལྟར་ཏིང་ངེ་འཛིན་ལ་ཆུ་བོའི་རྒྱུན་བཞིན་བརྩོན་པའི་རྣལ་འབྱོར་པས་ཞི་གནས་
གྲུབ་པར་གྱུར་པ་ན། དེ་སྦྱངས་པ་ལས་མངོན་པར་ཤེས་པ་རྣམས་འགྲུབ་པར་
འགྱུར་ཏེ། དོན་གཉིས་ལ་བརྩོན་པར་བྱེད་ དོ། །ཤ་ར་བའི་ གསུང་སྒྲོས་ ལས།
མངོན་ཤེས་སུ་མ་ཟད་མི་རྟོག་པའི་ཡེ་ཤེས་ཀྱང་སྐྱེ་བས་དག་ཀྱང་ཞེས་གསུངས་
སོ། །ཞེས་འབྱུང་བ་ནི་ཤིན་ཏུ་ལེགས་ཏེ། ཇོ་བོས། མངོན་ཤེས་མཐུ་དང་ལྡན་བྱ་
དང་། །ཟག་མེད་ལམ་ནི་བསྐྱེད་པའི་ཕྱིར། །དང་པོ་ཞི་གནས་བསྐྱེད་པར་བྱ། །
ཞེས་གསུངས་པའི་ཕྱིར། །
༈ གསུམ་པ་ཤེས་རབ་ཀྱི་བསླབ་པ་ལ་སློབ་པའི་ཚུལ་ལ་གཉིས། ཐབས་
ཤེས་ཟུང་འབྲེལ་གྱི་འཐད་པ་བསྟན་པའི་སྒོ་ནས་ལྷག་མཐོང་ལ་བསླབ་པར་
བསྟན་པ། ལྷག་མཐོང་ལ་ཇི་ལྟར་བསླབ་པའི་ཚུལ་ལོ། །དང་པོ་ལ་གསུམ། ལྷག་
མཐོང་ཤེས་རབ་ལ་སློབ་དགོས་པའི་རྒྱུ་མཚན། ཐབས་ཤེས་ཟུང་འབྲེལ་ལ་སློབ་
དགོས་པའི་རྒྱུ་མཚན། ཟུང་དུ་འབྲེལ་བའི་ལམ་དངོས་བཤད་པའོ། །དང་པོ་ནི་ཤེས་
རབ་ཕ་རོལ་ཕྱིན་སྦྱོར་དང་། །བྲལ་བས་སྒྲིབ་པ་ཟད་མི་འགྱུར། །དེ་ཕྱིར་ཉོན་
མོངས་ཤེས་བྱ་ཡི། །སྒྲིབ་པ་མ་ལུས་སྤང་བའི་ཕྱིར། །ཤེས་རབ་ཕ་རོལ་ཕྱིན་རྣལ་
• 171-



མཁྱེན་བརྩེའི་འོད་སྣང་ལས། པཎ་ཆེན་བློ་བཟང་ཆོས་ཀྱི་རྒྱལ་མཚན་གྱི་གསུང་སྐོར།
འབྱོར། །རྟག་ཏུ་ ཐབས་ བཅས་ བསྒོམ་ པར་ བྱ། །ཞེས་ གསུངས་ སོ། །འོ་ན་ ཞི་
གནས་དང་། དེས་དྲངས་པའི་མངོན་ཤེས་བསྐྱེད་པ་ཙམ་གྱིས་ཆོག་གམ་སྙམ་ན།
སློབ་དཔོན་ཙནྡྲ་གོ་མིས། བསམ་གཏན་ནགས་མེས་ཡང་དང་ཡང་དུ་ནི། །ཉེས་
པའི་ཚང་ཚིང་མང་པོ་བསྲེགས་བྱས་ཀྱང་། །བདག་ལྟའི་རྩ་བ་བརྟན་པོ་མ་བྱུང་ན།།
ཆར་ གྱིས་ བརླན་ བཞིན་ མདུན་ ནས་ རབ་ཏུ་ བསྐྱེད། །ཅེས་ གསུངས་ པ་ ལྟར།
འཇིག་རྟེན་པའི་བསམ་གཏན་གྱིས་ཉོན་མོངས་མངོན་འགྱུར་མནན་ཡང་། དེ་ཁོ་
ན་ཉིད་རྟོགས་པའི་ཤེས་རབ་ཀྱི་ཕ་རོལ་ཏུ་ཕྱིན་པའི་སྦྱོར་བ་སྟེ། རྣལ་འབྱོར་དང་
བྲལ་བས་སྒྲིབ་པ་གཉིས་པོ་གང་གིའང་ས་བོན་ཟད་པར་མི་འགྱུར་བ་དེའི་ཕྱིར།
ཆགས་སོགས་ཉོན་མོངས་དང་གཉིས་སྣང་འཁྲུལ་བའི་བག་ཆགས་ཤེས་བྱའི་སྒྲིབ་
པ་མ་ལུས་པ་སྤང་བའི་ཕྱིར་དེ་ཉིད་རྟོགས་པའི་ཤེས་རབ་ཀྱི་ཕ་རོལ་ཏུ་ཕྱིན་པ་
སྦྱིན་སོགས་ཐབས་དང་བཅས་པའི་རྣལ་འབྱོར་དུས་རྟག་ཏུ་བསྒོམ་པར་བྱ་སྟེ། ཞི་
བ་ལྷས། ཉོན་མོངས་ཤེས་བྱའི་སྒྲིབ་པ་ཡི། །མུན་པའི་གཉེན་པོ་སྟོང་པ་ཉིད། །
མྱུར་དུ་ཐམས་ཅད་མཁྱེན་འདོད་པས། །དེ་ནི་ཅི་སྟེ་སྒོམ་མི་བྱེད། །ཅེས་གསུངས་
པའི་ཕྱིར། དེ་ལ་རྐང་པ་སྔ་མ་གཉིས་ཀྱིས་དེ་ཁོ་ན་ཉིད་རྟོགས་པའི་ཤེས་རབ་དང་
བྲལ་ན་ཉོན་མོངས་ཅི་ཡང་སྤོང་མི་ནུས་པས་ཉན་རང་ལའང་། སྟོང་ཉིད་ཕྲ་མོ་
རྟོགས་པ་ཡོད་པར་བསྟན། རྐང་པ་ཕྱི་མ་བཞིས་ཐེག་པ་ཆེ་ཆུང་ལྟ་བས་མི་འབྱེད་
པས། ཐེག་པ་ཆེན་པོས་བགྲོད་པ་རྣམས་ཀྱིས་ཐབས་རྒྱ་ཆེན་པོས་ཟིན་པའི་ཤེས་
རབ་ལ་སློབ་དགོས་པར་བསྟན་ཏོ། །
༈ གཉིས་པ་ཐབས་ཤེས་ཟུང་འབྲེལ་ལ་སློབ་དགོས་པའི་རྒྱུ་མཚན་ནི། རྟག་
ཏུ་ཐབས་བཅས་བསྒོམ་པར་བྱ། །ཞེས་གསུངས་ན། དེའི་རྒྱུ་མཚན་ཅི་ཡིན་ཞེ་ན།
- 172 -



བྱང་ཆུབ་ལམ་གྱི་སྒྲོན་མའི་རྣམ་བཤད་ཕུལ་བྱུང་བཞད་པའི་དགའ་སྟོན།
དེའི་ལན་སྟོན་པ་ལ། ཐབས་དང་བྲལ་བའི་ཤེས་རབ་དང༌། །ཤེས་རབ་བྲལ་བའི་
ཐབས་ཀྱིས་ཀྱང་། །གང་ཕྱིར་འཆིང་བ་ཞེས་གསུངས་པ། །དེ་བས་གཉིས་ཀ་སྤང་
མི་བྱ། །ཞེས་གསུངས་ཏེ། རྫོགས་བྱང་དོན་གཉེར་གྱི་གང་ཟག་གིས་ཐབས་ཤེས་
གཉིས་ཀ་སྤང་ཞིང་དོར་བར་མི་བྱ་བར་ཟུང་འབྲེལ་ལ་བསླབ་དགོས་ཏེ། རྒྱུ་
མཚན་གང་གི་ཕྱིར་ན། བཅོམ་ལྡན་འདས་ཀྱིས་དྲི་མ་མེད་པར་གྲགས་པས་བསྟན་
པའི་མདོ་ལས། ཐབས་དང་བྲལ་བའི་ཤེས་རབ་ནི་འཆིང་བའོ། །ཤེས་རབ་དང་
བྲལ་བའི་ཐབས་ནི་འཆིང་བའོ། །ཞེས་གསུངས་པ་དེ་བས་ན་དེའི་ཕྱིར། དེ་ལྟར་
ན་གཞུང་འདིས། ནག་ཚོའི་ལུགས་ཀྱི་དྲི་བ་ལྔ་པའི་ལན་བཏབ་བོ། །
༈ གསུམ་པ་ཟུང་དུ་འབྲེལ་བའི་ ལམ་ ཉིད་བཤད་པ་ ལ་ ག ཉིས། མདོར་
བསྟན་པ་དང༌། རྒྱས་པར་བཤད་པའོ། །དང་པོ་ནི། ཐབས་ཤེས་ཟུང་འབྲེལ་དུ་
བསྒོམ་པར་བྱ་ན། དེ་སོ་སོའི་ངོ་བོ་གང་ཞེ་ན། དེའི་ལན་བསྟན་པའི་ཕྱིར། ཤེས་
རབ་གང་དང་ཐབས་གང་ཞེས། །ཐེ་ཚོམ་དག་ནི་སྤང་བའི་ཕྱིར། །ཐབས་རྣམས་
དང༌ ནི་ ཤེས་ རབ་ ཀྱི། །ཡང་ དག་ དབྱེ་ བ་ གསལ་ བར་ བྱ། །ཞེས་ གསུངས་ ཏེ།
གསལ་བར་བྱ་ཞེས་བཤད་གཞིར་དྲང་། གང་ན་ཐབས་རྣམས་དང་ཤེས་རབ་ཀྱི་
མཚན་ཉིད་འདྲེས་པ་ལྟ་བུར་སྣང་བ་དེ། ཡང་དག་པ་སྟེ་ཕྱིན་ཅི་མ་ལོག་པར་སོ་
སོའི་དབྱེ་བའམ་ཁྱད་པར་མ་འདྲེས་པ་ཉིད་དུའོ། །དགོས་པ་གང་གི་དོན་དུ་ན།
ཤེས་རབ་ནི་གང་ཡིན། ཐབས་ནི་གང་ཡིན་ཞེས་མ་རྟོགས་པ་དང་ལོག་པར་རྟོག་
པ་དང་། །ཐེ་ཚོམ་དུ་གྱུར་པ་དག་ནི་སྤང་བའི་ཕྱིར་དུའོ། །པོ་ཏོ་བའི་ཞལ་ནས།
བྱང་ཆུབ་ལམ་གྱི་སྒྲོན་མའི་དབུ་ཞབས་ཀྱི་དོན་ལ་ཡི་གེ་ཉུང་ལ་གལ་ཆེ་བ་འདི་ན་
མར་གྱི་འདི་ཡིན་གསུང་སྐད། །
- 173 -



མཁྱེན་བརྩེའི་འོད་སྣང་ལས། པཎ་ཆེན་བློ་བཟང་ཆོས་ཀྱི་རྒྱལ་མཚན་གྱི་གསུང་སྐོར།
༈ གཉིས་ པ་ རྒྱས་ པར་ བཤད་ པ་ ལ་ གསུམ། ཐབས་ ངོས་ བཟུང་ བ། དེ་
གོམས་ པའི་ དགོས་ པ། ཤེས་ རབ་ངོས་བཟུང་ བའོ། །དང་པོ་ནི། ཤེས་ རབ་ ཕ་
རོལ་ཕྱིན་སྤངས་པའི། །སྦྱིན་པའི་ཕ་རོལ་ཕྱིན་ལ་སོགས། །རྒྱལ་བ་རྣམས་ཀྱིས་
ཐབས་སུ་བཤད་ཅེས་གསུངས། འདིར་ཐབས་ཇི་ལྟར་ཡིན་པ་ཡང་བཞག་ཏུ་ཡོད་
དེ། ཤེས་རབ་ཀྱི་ཕ་རོལ་ཏུ་ཕྱིན་པ་སྤངས་པ་སྟེ། ལོགས་སུ་བཀར་ནས་ཤེས་རབ་
ལས་གཞན་བྱང་ཆུབ་ཀྱི་སེམས་ཀྱིས་ཟིན་པའི་སྦྱིན་པའི་ཕ་རོལ་ཏུ་ཕྱིན་པ་དང་།
ལ་སོགས་པ་སྟེ། ཕར་ཕྱིན་ལྷག་མ་བཞི་ལ་སོགས་པ་དཀར་པོ་དགེ་བའི་ཆོས་
རྣམས་ཐམས་ཅད་དུས་གསུམ་གྱི་རྒྱལ་བ་རྣམས་ཀྱི་ཐབས་སུ་བཤད་པའི་ཕྱིར། །
་ ༈ གཉིས་པ་ནི། ཐབས་ གོམས་ དབང་ གིས་བདག་ཉིད་ ཀྱིས། །གང་ཞིག་
ཤེས་རབ་རྣམ་བསྒོམས་པ། །དེས་ནི་བྱང་ཆུབ་མྱུར་དུ་ཐོབ། །བདག་མེད་གཅིག་
པུ་ བསྒོམས་ པས་ མིན། །ཞེས་ གསུངས་ཏེ། མི་རྟག་ པ་ དང༌ ལས་ འབྲས་ ནས་
བརྩམས་ཏེ་སྦྱིན་པ་ལ་སོགས་པའི་ཐབས་རྣམས་གོམས་པ་བརྟན་པར་བྱས་པའི་
དབང་གིས་བྱང་སེམས་བདག་ཉིད་ཀྱིས་ཕྱི་ནང་གི་དངོས་པོ་གང་ཡང་རུང་བ་ཞིག་
ལ་དམིགས་ནས་མཚན་མར་འཛིན་པའི་དམིགས་གཏད་གཅོད་པའི་ཤེས་རབ་
རྣམ་པར་བསྒོམས་པ་དེ་ནི་སྒྲིབ་པ་སྤོང་བའི་ནུས་པ་ཤིན་ཏུ་ཆེ་བས་བླ་ན་མེད་པའི་
བྱང་ཆུབ་མྱུར་དུ་ཐོབ་ཀྱིས་ ཐབས་ ཁྱད་དུ་བསད་ནས་བདག་མེད་ གཅིག་པུ་
བསྒོམས་པས་ནི་བླ་མེད་བྱང་ཆུབ་འགྲུབ་ནུས་པ་མ་ཡིན་ཏེ། ཉི་ཚེ་བ་ལས་ཉི་ཚེ་
དང༌། །མཐའ་དག་པ་ལས་ མཐའ་ དག་པའི། །འབྲས་བུ་འགྲུབ་བར་ གསུངས་
པའི་ཕྱིར། །ཤེས་ལྡན་སུ་ཞིག་ཕྱོགས་རེས་ཚིམ། །ཞེས་འབྱུང་བ་ལྟར་ཡིན་པའི་
ཕྱིར།
• 174 -



བྱང་ཆུབ་ལམ་གྱི་སྒྲོན་མའི་རྣམ་བཤད་ཕུལ་བྱུང་བཞད་པའི་དགའ་སྟོན།
༈ གསུམ་པ་ཤེས་ རབ་ངོས་བཟུང་བ་ནི། ཕུང་པོ་ཁམས་དང་སྐྱེ་མཆེད་
རྣམས། །སྐྱེ་བ་མེད་པར་རྟོགས་གྱུར་པའི། །རང་བཞིན་སྟོང་ཉིད་ཤེས་པ་ནི། །
ཤེས་རབ་ཅེས་ནི་ཡོངས་སུ་བཤད། །ཅེས་གསུངས་ཏེ། རྐང་པ་དང་པོས་ཤེས་
རབ་ཀྱི་དམིགས་པ་དང༌། རྐང་པ་གཉིས་པས་རྣམ་པ་བསྟན་ལ། མཐའ་མ་གཉིས་
ཀྱིས་ཤེས་རབ་ངོས་བཟུང་བའོ། །ཕུང་པོ་ལྔ་དང༌། ཁམས་བཅོ་བརྒྱད་དང་། སྐྱེ་
མཆེད་བཅུ་གཉིས་ཏེ། ཆོས་སུམ་ཅུ་རྩ་ལྔ་པོ་དེ་རྣམས་ནི་ཆོས་ཅན་ནམ་དམིགས་
པའོ། །དེ་རྣམས་ཀྱི་སྟེང་དུ་ངེས་བྱའི་ཆོས་སམ་རྣམ་པ་ནི། རང་བཞིན་གྱིས་སྐྱེ་བ་
མེད་པར་རྟོགས་ཤིང་ཤེས་པར་བྱ་བ་ཡིན་ཏེ། འཁོར་བར་འཁྱམས་པའི་རྒྱུའི་གཙོ་
བོ་ནི་ཇི་ལྟར་སྣང་བའི་དངོས་པོ་འདི་དག་ལ། བདེན་པར་ཞེན་པ་ཉིད་ཡིན་ལ།
བདེན་པར་ཞེན་པ་རྣམས་ལས་ཀྱང་རང་བཞིན་གྱིས་སྐྱེ་བར་འཛིན་པ་ཉིད་དངོས་
འཛིན་གཞན་གྱི་རྟེན་ཡིན་པས་དེ་ལྡོག་དགོས། དེ་ལ་རང་བཞིན་གྱིས་སྐྱེ་བ་མེད་
པར་རྟོགས་དགོས་པའི་ཕྱིར། དེ་ལྟར་སྐྱེ་བ་མེད་པར་རྟོགས་པར་གྱུར་པས་ཆོས་
ཐམས་ཅད་རང་བཞིན་གྱིས་སྟོང་པ་ཉིད་དུ་ཤེས་པ་ནི། ཐབས་ཤེས་གཉིས་ཀྱི་
ནང་ནས་ཤེས་རབ་ཅེས་ནི་ཡོངས་སུ་བཤད་ལ། ཤེས་རབ་ཀྱི་བསླབ་པའི་གཙོ་བོ་
ཡང་དེ་ཡིན་ནོ། །
ཤ་ར་བའི་ ཞལ་ནས་ཀྱང་། རིག་པས་དཔྱད་པས་ཅིར་ཡང་མ་གྲུབ་པར་
རྟོགས་ཙ་ན། སྔར་ཡོད་པ་ཅིག་མེད་དེ་སོང་སྙམ་དུ་སྒོམ་པ་མིན་གྱི། གཟོད་མ་
ནས་སྟོང་པ་ཡིན་པས་རང་བཞིན་གྱིས་མེད་པ་ལ། རང་བཞིན་གྱིས་མེད་པར་
རྟོགས་ པ་ ཡིན་ ཞེས། རང་ བཞིན་ སྟོང་ ཉིད་ ཤེས་ པ་ནི། །ཞེས་ པའི་ དོན་ ཡིན་
གསུངས་ཏེ་ཤིན་ཏུ་ལེགས་སོ། །དེ་ལྟར་ཐེག་པ་ཆེན་པོའི་ལམ་གྱི་རང་བཞིན་ནི་
- 175 -



，
མཁྱེན་བརྩེའི་འོད་སྣང་ལས། པཎ་ཆེན་བློ་བཟང་ཆོས་ཀྱི་རྒྱལ་མཚན་གྱི་གསུང་སྐོར།
རྒྱན་ལས། ཤེས་པས་སྲིད་ལ་མི་གནས་ཤིང་། །སྙིང་རྗེས་ཞི་ལ་མི་གནས་དང་། །
ཞེས་པ་དང་། རྒྱུད་བླ་མ་ལས་ཀྱང་། བདག་སྲེད་མ་ལུས་ཤེས་རབ་ཀྱིས་བཅད་
དེ། །ཞེས་ སོགས་ གསུངས་ པ་ ལྟར་ ཐབས་ དང་ ཤེས་ རབ་ གཉིས་ ཡིན་ལ། དེ་
གཉིས་ ཀྱི་ གྲངས་ངེས། གོ་ རིམ། ངོ་བོ་གསུམ། ལམ་གྱི་སྒྲོན་མས་ གསལ་བར་
བསྟན་ཏོ། །ཇི་ལྟར་ན། ཤེས་བྱ་ཆོས་ཅན། ཐེག་པ་ཆེན་པོའི་ལམ་ལ་ཐབས་དང་
ཤེས་རབ་གཉིས་སུ་གྲངས་ངེས་ཏེ། དེ་ལ་གཉིས་སུ་དབྱེར་ཡོད། དེ་ལ་དེ་གཉིས་
ལས་གྲངས་མང་མི་དགོས་ཤིང་། ཉུང་ན་མི་འདུ་བ་ཡིན་པའི་ཕྱིར། དང་པོ་ནི། དེ་
ཕྱིར་ཉོན་མོངས་ཤེས་བྱ་ཡི། །ཞེས་སོགས་ཤོ་ལོ་ཀ་གཅིག་གིས་བསྟན་ཏེ། གཞུང་
འདིས། ཐབས་ དང༌ ཤེས་ རབ་ གཉིས་ ཡུན་ རིང་ དུ་ གོམས་ པས་ སྒྲིབ་ གཉིས་
འཇོམས་ནུས་སུ་བསྟན་པའི་ ཕྱིར། རྟགས་ གཉིས་པ་ནི། ཐབས་དང་ བྲལ་བའི་
ཤེས་རབ་དང་། །ཞེས་པ་ཤོ་ལོ་ཀ་གཅིག་གིས་བསྟན་ཏེ། ཐབས་ཤེས་ཡ་བྲལ་
གྱིས་ས་དང་པོ་ཙམ་ཡང་མི་ཐོབ་པའི་ཕྱིར། གོ་རིམ་ངེས་པ་ནི། ཐབས་གོམས་
དབང་གིས་བདག་ཉིད་ཀྱིས། །ཞེས་པ་ཤོ་ལོ་ཀ་གཅིག་གིས་བསྟན་ཏེ། ཐབས་
གོམས་སྔོན་དུ་བཏང་ནས། ཤེས་རབ་སྒོམ་པར་གསུངས་ཤིང་། དོན་འདི་ནི་ཕར་
ཕྱིན་དྲུག་ལ་སློབ་པའི་གོ་རིམ་གྱིས་ཀྱང་གྲུབ་ཅིང་། སྤྱོད་འཇུག་ལས་ཀྱང་། ཡན་
ལག་ འདི་ དག་ ཐམས་ ཅད་ ནི། །ཐུབ་ པས་ ཤེས་ རབ་ དོན་དུ་ གསུངས། །ཞེས་
གསུངས་པའི་དགོངས་པའང་ཡིན་ནོ། །
འོན་ཀྱང་ཡང་དག་ཤེས་ འཚོལ་སྔོན་བཏང་ནས། །ཞེས་སོགས་དམིགས་
བསལ་འགའ་ཞིག་ནི་མཆིས་སོ། །ངོ་བོ་ངེས་པ་ནི། ཤེས་རབ་ཕ་རོལ་ཕྱིན་སྤངས་
པའི། །ཞེས་ སོགས་ དང་། ཕུང་ པོ་ ཁམས་ དང༌ སྐྱེ་མཆེད་རྣམས། །ཞེས་ སོགས་
- 176 -



བྱང་ཆུབ་ལམ་གྱི་སྒྲོན་མའི་རྣམ་བཤད་ཕུལ་བྱུང་བཞད་པའི་དགའ་སྟོན།
ཚིགས་བཅད་སྔ་ཕྱི་གཉིས་ཀྱིས་བསྟན། དེ་གཉིས་ཇི་ལྟར་ཉམས་སུ་བླང་སྙམ་ན།
དཔལ་ ལྡན་ གྲོས་ ལམ་མཆོག་ཏུ། ཐབས་དང་ཤེས་རབ་གཉིས་པོ་དེ་ཡང་། །
གོམས་པ་ལྟ་བུར་དང་པོར་རེས་འཇོག །བྱ་གཤོག་ལྟ་བུར་བརྟེན་ནས་ཟུང་འཇུག།
དེ་ལ་གོམས་པར་གྱུར་ན་འཚང་རྒྱ། །ཞེས་བཤད་པ་ལྟར་སློབ་བོ། ། །
༈ གཉིས་པ་ལྷག་མཐོང་ལ་ཇི་ལྟར་སློབ་པའི་ཚུལ་ལ་གཉིས་རྒྱས་བཤད་
དང༌། མཇུག་ བསྡུ་བའོ། །དང་ པོ་ ལ་ གསུམ། ལྷག་ མཐོང་ གི་ ཚོགས་ བསྟན་པ།
ལྷག་མཐོང་སྒོམ་པའི་ཚུལ། བསྒོམས་པའི་འབྲས་བུའོ། །དང་པོ་ནི། སྒོམ་རིམ་
བར་པ་ལས། ལྷག་མཐོང་གི་ཚོགས་གང་ཞེ་ན། སྐྱེས་བུ་དམ་པ་ལ་བརྟེན་པ་དང་།
མང་དུ་ཐོབ་པ་ཡོངས་སུ་བཙལ་བ་དང་། ཚུལ་བཞིན་སེམས་པའོ། །ཞེས་ལྷག་
མཐོང་གི་ཚོགས་གསུམ་གསུངས་ལ། མདོ་སྡེ་དགོངས་འགྲེལ་ལས་ལྷག་མཐོང་ནི་
ཐོས་པ་དང་བསམ་པ་ལས་བྱུང་བའི་ལྟ་བ་རྣམ་པར་དག་པའི་རྒྱུ་ལས་བྱུང་བ་ཡིན་
ནོ། །ཞེས་གཉིས་སུ་བསྡུས་ནས་གསུངས་སོ། །
དེ་བཞིན་དུ་འདིར་ཡང་ལྷག་མཐོང་གི་ཚོགས་བསྟེན་པ་ལ་གཉིས། རིགས་
པ་ལ་བརྟེན་པ་བསམ་བྱུང་གི་ཤེས་རབ་དང་། ལུང་ལ་བརྟེན་པ་ཐོས་བྱུང་གི་ཤེས་
རབ་བོ། །དང་པོ་ལ་གསུམ། འབྲས་བུ་ལ་དཔྱོད་པ་ཡོད་མེད་སྐྱེ་འགོག་གི་གཏན་
ཚིགས། རྒྱུ་ལ་དཔྱོད་པ་རྡོ་ རྗེ་གཟེགས་མའི་གཏན་ཚིགས། ངོ་བོ་ལ་དཔྱོད་པ་
གཅིག་དུ་བྲལ་གྱི་གཏན་ཚིགས་སོ། །དང་པོ་ནི། ཡོད་པ་སྐྱེ་བར་རིགས་མིན་ཏེ། །
མེད་པའང་ནམ་མཁའི་མེ་ཏོག་བཞིན། །ཉེས་པ་གཉིས་ཀར་ཐལ་འགྱུར་ཕྱིར། །
གཉིས་ཀ་དག་ཀྱང་འབྱུང་བ་མིན། །ཞེས་སོ། །གོང་དུ་རང་བཞིན་གྱིས་སྐྱེ་བ་མེད་
པར་རྟོགས་པའི་བློ་ཤེས་རབ་ཏུ་བསྟན་པ་ལ། དངོས་སྨྲ་བ་རྣམས་ན་རེ། དེ་མི་
- 177 -



-
མཁྱེན་བརྩེའི་འོད་སྣང་ལས། པཎ་ཆེན་བློ་བཟང་ཆོས་ཀྱི་རྒྱལ་མཚན་གྱི་གསུང་སྐོར།
འཐད་དེ། དངོས་པོ་རྣམས་རང་བཞིན་གྱིས་སྐྱེ་བ་དང་འཇིག་པ་མངོན་སུམ་དུ་
གྲུབ་པའི་ཕྱིར། ཞེ་ན། འོ་ན། མྱུ་གུ་རང་བཞིན་གྱིས་སྐྱེས་ན། རྒྱུའི་དུས་ན་ཡོད་
པའམ། མེད་པའམ། གཉིས་ཀའམ་གཉིས་ཀ་མ་ཡིན་པ་ཞིག་རང་བཞིན་གྱིས་སྐྱེ་
བར་བརྟག་གྲང་། དང་པོ་ལྟར་ན། མྱུ་གུ་ཆོས་ཅན། རྒྱུའི་དུས་ སུ་ཡོད་པ་སྐྱེ་བ་
རིགས་པ་མ་ཡིན་ཏེ། ཡོད་པ་གྲུབ་ཟིན་པས་སྐྱེ་བ་དགོས་པ་མེད་པའི་ཕྱིར་དང༌།
གྲུབ་ཟིན་སླར་ཡང་སྐྱེ་ན་སྐྱེ་བ་ཐུག་མེད་དུ་འགྱུར་བའི་ཕྱིར། གཉིས་པ་ལྟར་ན།
རྒྱུའི་དུས་སུ་མེད་པའང་རང་བཞིན་གྱིས་སྐྱེ་བ་རིགས་པ་མ་ཡིན་ཏེ། བྱེ་བ་བརྒྱ་
ཕྲག་རྒྱུ་ཡིས་ཀྱང་། །དངོས་པོ་མེད་པ་བསྒྱུར་དུ་མེད། །ཅེས་གསུངས་པ་ལྟར་རྒྱུ་
ནུས་པ་ཇི་ལྟར་ཆེ་ཡང་། རང་བཞིན་གྱིས་གྲུབ་པའི་མྱུ་གུ་བསྐྱེད་མི་ནུས་པའི་ཕྱིར།
དཔེར་ན་ནམ་མཁའི་ མེ་ ཏོག་ བཞིན་ནོ། །རྒྱུའི་དུས་ སུ་ མེད་ན། སྤྱིར་མེད་ མི་
དགོས་ཀྱང་། རང་བཞིན་གྱིས་གྲུབ་པ་ཞིག་རྒྱུའི་དུས་སུ་མེད་ན་རྣམ་པ་ཐམས་
ཅད་དུ་མེད་དགོས་ཏེ། སྔོན་བྱུང་ད་ལྟ་མེད་ཅེས་པ། །དེས་ན་ཆད་པར་ཐལ་བར་
འགྱུར། །ཞེས་པས་བསྟན་པའི་རིགས་པའོ། ། །
༈ གསུམ་པ་ནི། རྒྱུའི་དུས་སུ་ཡོད་པ་དང་མེད་པ་གཉིས་ཀ་དག་ཀྱང་། རང་
བཞིན་ གྱིས་འབྱུང་བ་རིགས་པ་མ་ཡིན་ཏེ། དེ་ལ་ནི་སྔར་བཤད་པའི་ཉེས་པ་
གཉིས་ཀར་ཐལ་བར་འགྱུར་བའི་ཕྱིར་རོ། །བཞི་པ་ལྟར་ན་ཡང་མི་མཐད་དེ།
རྒྱུའི་དུས་སུ་ཡོད་པའང་མ་ཡིན་མེད་པའང་མ་ཡིན་པའི་དངོས་པོ་དེ་འདྲ་མི་སྲིད་
པའི་ཕྱིར། དེ་ལྟར་ན་མྱུ་གུ་ཆོས་ཅན། རང་བཞིན་གྱིས་སྐྱེ་བ་མེད་དེ། ཡོད་པ་དང་
མེད་པ་དང༌། གཉིས་ཀ་དང་། གཉིས་ཀ་མ་ཡིན་པ་རང་བཞིན་གྱིས་མི་སྐྱེ་བའི་
ཕྱིར། ཞེས་ པས་ཤེས་ རབ་ ཀྱི་ཡུལ་ སྐྱེ་མེད་ རིགས་པས་སྒྲུབ་པ་ཡིན་ཏེ། ལང་
- 178 -



བྱང་ཆུབ་ལམ་གྱི་སྒྲོན་མའི་རྣམ་བཤད་ཕུལ་བྱུང་བཞད་པའི་དགའ་སྟོན།
གཤེགས་ལས། བློ་གྲོས་ཆེན་པོ་རང་གི་སེམས་སྣང་བའི་དངོས་པོ་མེད་པ་དང་།
ཡོད་པ་དང་། མེད་པ་ལས་སྐྱེ་བ་མེད་པའི་ཕྱིར། དངོས་པོ་ཐབས་ཅད་ནི་མི་སྐྱེས་
པ་སྟེ། ཞེས་པ་དང་སྟོང་ཉིད་བདུན་ཅུ་པ་ལས་ཀྱང་། ཡོད་པ་ཡོད་ཕྱིར་སྐྱེ་མ་ཡིན། །
མེད་པ་མེད་ཕྱིར་སྐྱེ་མ་ཡིན། །ཆོས་མི་མཐུན་ཕྱིར་གཉིས་ཆོས་མིན། །སྐྱེ་བ་མེད་
ཕྱིར་གནས་འགག་མེད། །ཅེས་པ་དང་། འཇུག་པ་ལས་ཀྱང་། ཡོད་ན་སྐྱེ་བྱེད་ཅི་
དགོས་མེད་ལའང་དེས་ནི་ཅི་ཞིག་བྱ། །གཉིས་ཉིད་ལ་དེས་ཅི་བྱ་གཉིས་དང་བྲལ་
ལའང་དེས་ཅི་བྱ། །ཞེས་འབྱུང་བ་ལྟར་མདོ་དང་བསྟན་བཅོས་རྣམས་ན་རིགས་པ་
འདི་ཤིན་ཏུ་མང་ངོ༌། ། །
༈ གཉིས་པ་ནི། དངོས་ པོ་ རང་ལས་མི་སྐྱེ་ཞིང་། །གཞན་དང་ གཉིས་ཀ་
ལས་ཀྱང་མིན། །རྒྱུ་མེད་ལས་མེད་དེ་ཡི་ཕྱིར། །ངོ་བོ་ཉིད་ཀྱིས་རང་བཞིན་མེད།།
ཅེས་གསུངས་ཏེ། འདི་ནི་རྩ་བ་ཤེས་རབ་ལས། བདག་ལས་མ་ཡིན་གཞན་ལས་
མིན། །གཉིས་ལས་མ་ཡིན་རྒྱུན་མེད་མིན། །དངོས་པོ་གང་དང་གང་ན་ཡང་། །སྐྱེ་
བ་ནམ་ཡང་ཡོད་མ་ཡིན། །ཞེས་པ་དང༌། ཟླ་བའི་ཞབས་ཀྱིས། དེ་ཉིད་དེ་ལས་
འབྱུང་མིན་གཞན་དག་ལས་ལྟ་ག་ལ་ཞིག །ཅེས་སོགས་རྩ་འགྲེལ་གྱིས་བསྟན་
པའི་དོན་སྙིང་པོར་དྲིལ་བ་ཡིན་ནོ། །
འོན་ཀྱང་འདི་དག་གི་དོན་འཆད་པ་ན། འཇུག་པའི་རང་འགྲེལ་དུ། འདིར་
མ་ཡིན་ཞེས་བྱ་བ་ནི་ཡོད་པ་ཉིད་ཀྱི་སྒྲུབ་བྱེད་རང་ལས་སྐྱེ་བ་དང་སྦྲེལ་གྱི་ཡོད་པ་
དང་ནི་མ་ཡིན་ཏེ། དེ་དགག་པ་དོན་གྱིས་འགྲུབ་པའི་ཕྱིར། ཞེས་ཕྱེད་སྔ་མས་
གཏན་ཚིགས་དང། ཕྱེད་ཕྱི་མས་དམ་བཅའ་བསྟན་པ་ལྟ་བུར་མི་སྦྱོར་བར་བཞི་
ཁས་མཐའ་བཞིའི་སྐྱེ་བ་ འགོག་པའི་དམ་བཅའ་ཙམ་ཞིག་ཡོངས་སུ་བསྟན།
- 179 -



མཁྱེན་བརྩེའི་འོད་སྣང་ལས། པཎ་ཆེན་བློ་བཟང་ཆོས་ཀྱི་རྒྱལ་མཚན་གྱི་གསུང་སྐོར།
མཐའ་བཞིའི་སྐྱེ་བ་རིགས་པས་ཁེགས་པ་ན། རང་བཞིན་གྱིས་སྐྱེ་བ་མེད་པ་དོན་
གྱིས་འགྲུབ་པར་བསྟན་པས། རྡོ་རྗེ་གཟེགས་མའི་གཏན་ཚིགས་ཀྱང་དོན་གྱིས་
བསྟན་པ་འགྲེལ་པའི་དགོངས་པ་ཡིན་ཀྱང་། འདིར་ནི། གང་གི་ཕྱིར་ན་བདག་
དང་གཞན་དང་གཉིས་ཀ་ལས་སྐྱེ་དང་། །རྒྱུ་ལ་མ་ལྟོས་ཡོད་པ་མིན་པས་དངོས་
རྣམས་ རང་ བཞིན་ བྲལ། །ཞེས་ པས་ གཏན་ ཚིགས་ དངོས་ སུ་ བསྟན་ པ་ ལྟར།
འདིར་ཡང་རྐང་པ་ཕྱི་མས་དམ་བཅའ་དང་དངོས་པོ་ཞེས་པས་ཆོས་ཅན་དང་།
གཞུང་ལྷག་མས་གཏན་ཚིགས་བསྟན་པ་ཡིན་ནོ། །
དེ་ལྟར་ན། ཕྱི་ནང་གི་དངོས་པོ་རྣམས་ཆོས་ཅན། རང་ལས་མི་སྐྱེ་སྟེ། དེ་
ལྟར་སྐྱེ་ན་སྐྱེ་བ་དོན་མེད་དང་། ཐུག་མེད་དུ་འགྱུར་བའི་ཕྱིར། གཞན་ཡང་། རྒྱུ་
དང་འབྲས་བུ་གཅིག་ཉིད་ནི། །བསྐྱེད་བྱ་སྐྱེད་བྱེད་གཅིག་ཏུ་འགྱུར། །ཞེས་པའི་
གནོད་བྱེད་ཀྱང་འཇུག་པའི་ཕྱིར་རོ། །ངོ་བོ་ཉིད་ཀྱིས་གཞན་ལས་ཀྱང་མི་སྐྱེ་སྟེ།
ངོ་བོ་ཉིད་ ཀྱིས་ གཞན་ཡིན་ན། ཕན་གདགས་བྱ་འདོགས་བྱེད་འབྲེལ་མེད་དུ་
འགྱུར། དེ་ལྟར་ཐམས་ཅད་ལས་ཐམས་ཅད་སྐྱེ་བར་འགྱུར་བའི་ཕྱིར་དང༌། རྒྱུ་
དང་འབྲས་བུ་གཞན་ཉིད་དང་། །རྒྱུ་དང་རྒྱུ་མིན་མཚུངས་པར་འགྱུར། །ཞེས་པའི་
རིགས་པས་གནོད་པའི་ཕྱིར་འདི་ནི་གཅིག་ཏུ་བྲལ་གྱི་རིགས་པའི་སྙིང་པོ་ཅན་
ཡང་ཡིན་ཏེ། བདག་སྐྱེ་འགོག་པས་རང་བཞིན་གྱི་གཅིག་དང་གཞན་སྐྱེ་འགོག་
པས་རང་བཞིན་གྱི་ཐ་དད་ཡིན་པ་འགོག་པའི་ཕྱིར། བདག་གཞན་གཉིས་ཀ་ལས་
ཀྱང་སྐྱེ་བ་མ་ཡིན་ཏེ། བདག་གཞན་རེ་རེ་བ་ལས་སྐྱེ་བ་ཁེགས་པའི་ཕྱིར། རྒྱུ་མེད་
ལས་ཀྱང་སྐྱེ་བ་མ་ཡིན་ཏེ། དེ་ལྟར་ན་འཇིག་རྟེན་པ་རྣམས་འབྲས་བུ་སྟོན་ཐོག་
འབྱུང་ ཕྱིར་ཞིང་ལས་ལ་འབད་པའང་དགོས་པ་མེད་པའི་ ཕྱིར་དང་། རྒྱུ་མེད་
- 180-



བྱང་ཆུབ་ལམ་གྱི་སྒྲོན་མའི་རྣམ་བཤད་ཕུལ་བྱུང་བཞད་པའི་དགའ་སྟོན།
གཞན་ལ་མི་ལྟོས་ཕྱིར། །རྟག་ཏུ་ཡོད་པའང་མེད་པར་འགྱུར། །ཞེས་པའི་གནོད་
བྱེད་ཐོག་ཏུ་འབབ་པའི་ཕྱིར། དེ་ལྟར་མཐའ་བཞི་ལས་སྐྱེ་བ་མི་འཐད་པ་དེའི་
ཕྱིར། དངོས་པོ་རྣམས་ངོ་བོ་ཉིད་ཀྱིས་རང་བཞིན་མེད་དོ། །
༈ གསུམ་པ་ནི། ཡང་ན་ཆོས་རྣམས་ཐམས་ཅད་དག །གཅིག་དང་དུ་མས་
རྣམས་དཔྱད་ན། །ངོ་བོ་ཉིད་ནི་མི་དམིགས་པས། །རང་བཞིན་མེད་པ་ཉིད་དུ་
ངེས། །ཞེས་ པའོ། །འདི་ ནི་ ལང་ གཤེགས་ ལས། ཇི་ ལྟར་ མེ་ ལོང་ ལས་ ནི་
གཟུགས། །གཅིག་དང་གཞན་པ་ཉིད་སྤངས་པ། །ཞེས་སོགས་དང་། དབུ་མ་རྩ་
བའི་མཆོད་བརྗོད་དུ། ཐ་དད་དོན་མིན་དོན་གཅིག་མིན། །ཞེས་པ་དང་། དབུ་མ་
རྒྱན་ལས། བདག་དང་གཞན་སྨྲའི་དངོས་འདི་དག །ཡང་དག་ཏུ་ནི་གཅིག་པ་
དང་། །དུ་མའི་རང་བཞིན་བྲལ་བའི་ཕྱིར། །རང་བཞིན་མེད་དེ་གཟུགས་བརྙན་
བཞིན། །ཞེས་པ་རྣམས་ ཀྱིས་ བསྟན་ པའི་ རིགས་ པ་བཀོད་པའོ། །རིགས་པའི་
རྣམ་གྲངས་བཞིན་བསྟན་པའི་ཕྱིར། །སྔར་བཤད་པ་ལས་ཡང་ན་ཕྱི་ནང་གི་དངོས་
པོ་རྣམས་ཐམས་ཅད་དག་ནི་ཆོས་ཅན། རང་བཞིན་གྱིས་མེད་པ་ཉིད་དུ་ངེས་ཏེ།
རང་བཞིན་གྱིས་གྲུབ་པའི་གཅིག་དང་། དེ་ལྟར་གྲུབ་པའི་དུ་མ་གང་དུ་གྲུབ་ཅེས་
རྣམ་པར་དཔྱད་ན། ཡུལ་ སྟེང་ནས་གྲུབ་ པའི་ངོ་བོ་ཉིད་ནི་རྡུལ་ ཙམ་ ཡང་མི་
དམིགས་པས་ཏེ་མི་དམིགས་པའི་ཕྱིར། དཔེར་ན་མེ་ལོང་ནང་གི་གཟུགས་བརྙན་
བཞིན་ནོ། །
ཕྱོགས་ཆོས་སྒྲུབ་པ་ནི། དེ་ཆོས་ཅན། རང་བཞིན་གྱིས་གྲུབ་པའི་གཅིག་ཏུ་
མེད་དེ། ཆ་བཅས་ཡིན་པའི་ཕྱིར། དེ་ཆོས་ཅན། དེ་ལྟར་གྲུབ་པའི་དུ་མར་མེད་དེ།།
དེ་ལྟར་གྲུབ་པའི་གཅིག་རིགས་པས་ཁེགས་པའི་ཕྱིར། ཁྱབ་སྒྲུབ་ནི། རང་བཞིན་
- 181 -



མཁྱེན་བརྩེའི་འོད་སྣང་ལས། པཎ་ཆེན་བློ་བཟང་ཆོས་ཀྱི་རྒྱལ་མཚན་གྱི་གསུང་སྐོར།
གྱིས་གྲུབ་ན། དེ་ལྟར་གྲུབ་པའི་གཅིག་དང༌། དེ་ལྟར་གྲུབ་པའི་དུ་མ་གང་རུང་དུ་
གྲུབ་པས་ཁྱབ་སྟེ། གཅིག་དང་དུ་མ་དངོས་འགལ་ཡིན་པས། ཡོད་ན་གཅིག་དང་
དུ་མ་གང་རུང་དུ་ཡོད་དགོས་པའི་ཕྱིར་ཏེ། དབུ་མ་རྒྱན་ལས་གཅིག་དང་དུ་མ་མ་
གཏོགས་པར། །རྣམ་པ་གཞན་དང་ལྡན་པ་ཡི། །དངོས་པོ་མི་རུང་འདི་གཉིས་ནི། །
ཕན་ཚུན་སྤངས་ཏེ་གནས་ཕྱིར་རོ། །ཞེས་གསུངས་པའི་ཕྱིར་རོ། །
༈ གཉིས་པ་ལུང་ལ་བརྟེན་པ་ཐོས་བྱུང་གི་ཤེས་རབ་ནི། སྟོང་ཉིད་བདུན་
ཅུའི་རིགས་པ་དང་། །དབུ་མ་རྩ་བ་སོགས་ལས་ཀྱང་། །དངོས་པོ་རྣམས་ཀྱི་རང་
བཞིན་ནི། །སྟོང་པ་ཉིད་དུ་གྲུབ་བཤད་པ། །གང་ཕྱིར་གཞུང་ནི་མང་འགྱུར་བས།།
དེ་ཕྱིར་འདིར་ནི་མ་སྤྲོས་ལ། །གྲུབ་པའི་གྲུབ་མཐའ་ཙམ་ཞིག་ཏུ། །བསྒོམ་པའི་
དོན་དུ་རབ་ཏུ་བཤད། །ཅེས་གསུངས་ཏེ། རྐང་པ་དང་པོ་བཞིས་སྟོང་ཉིད་ངེས་
དོན་གྱི་ལུང་རྒྱ་ཆེན་པོ་ལས་ཤེས་དགོས་པ་དང༌། རྐང་པ་ཕྱི་མ་བཞིས་འདིར་
གཞུང་ཉུང་ངུ་འགོད་པའི་རྒྱུ་མཚན་བསྟན་ཏོ། །
དེས་ན་བློ་གྲོས་དང་ལྡན་པ་རྣམས་ཀྱིས་སྟོང་ཉིད་ཟབ་མོ་ལ་ངེས་པ་ཡང་
དག་པར་དྲང་བའི་ཕྱིར། སྟོང་ཉིད་ངེས་དོན་གྱི་ལུང་གིས་སྒྲུབ་པ་མདོ་ཀུན་ལས་
བཏུས་པ་དང་། རིགས་པས་སྒྲུབ་པ་སྟོང་ཉིད་བདུན་ཅུ་པའི་གཞུང་ལས་འབྱུང་
བའི་རིགས་པ་དང་། སྟོང་ཉིད་ཟབ་མོ་རིགས་པའི་རྣམས་གྲངས་མཐའ་ཡས་པའི་
སྒོ་ནས་གཏན་ལ་འབེབས་པ་དབུ་མ་རྩ་བ་དང༌། སོགས་པ་རིགས་ཚོགས་ལྷག་མ་
རྣམས་དང་། འཕགས་པ་ལྷ་དང་ལེགས་ལྡན་གྱི་གཞུང་རྣམས་དང་། ལྷག་པར་
འཕགས་པའི་དགོངས་པ་འགྲེལ་པའི་མཆོག་སངས་རྒྱས་བསྐྱངས་དང་། ཟླ་བའི་
ཞབས་དང༌། ཞི་བ་ལྷའི་གཞུང་རྣམས་དང༌། མདོར་ན་རྒྱལ་བའི་ཡུམ་སོགས་མདོ་
- 182 -



བྱང་ཆུབ་ལམ་གྱི་སྒྲོན་མའི་རྣམ་བཤད་ཕུལ་བྱུང་བཞད་པའི་དགའ་སྟོན།
སྡེ་ཟབ་མོ་དག་གིས་དངོས་པོ་རྣམས་གདོད་མ་ནས་རང་བཞིན་གྱིས་སྟོང་པ་ཉིད་
དུ་གྲུབ་པར་བཤད་པ་ལ། རྒྱ་ཆེར་བལྟ་བར་བྱ་ཞིང་། ལྟ་བའི་ཕུ་ཐག་ཆོད་པར་
བྱའོ། །འོ་ན་ལུང་དང་རིགས་པ་རྒྱ་ཆེན་པོ་དེ་དག་འདིར་མི་འགོག་པ་ཅི་ཞེ་ན། རྒྱུ་
མཚན་ཡོད་དེ། གང་གི་ཕྱིར་འདིར་དེ་དག་བཀོད་ན་གཞུང་ནི་མང་བར་འགྱུར་
བས། རྒྱུ་མཚན་དེའི་ཕྱིར། འདིར་ནི་དེ་དག་མ་སྤྲོས་ལ། ཅུང་ཟད་བསྟན་པ་ནི་
ལུང་རིགས་ཀྱིས་གྲུབ་པའི་གྲུབ་མཐའ་ཙམ་ཞིག །བདག་མེད་པ་བསྒོམ་པའི་དོན་
དུ་རབ་ཏུ་བཤད་པ་ཡིན་པའི་ཕྱིར། སྟོང་ཉིད་བདུན་ཅུའི་རིགས་པ་དང་། །ཞེས་
པའི་རང་འགྲེལ་ལས་ཀྱང་། འདིས་ནི་རྟེན་ཅིང་འབྲེལ་བར་འབྱུང་བའི་གཏན་
ཚིགས་བསྟན་ཏེ། ཞེས་པ་དང༌། སྙིང་པོ་ངེས་པར་བསྡུ་བ་ལས་ཀྱང་། རྟེན་ཅིང་
འབྲེལ་འབྱུང་ལ་སོགས་པའི། །རིགས་པ་གང་ལ་གོམས་པ་ཡིས། །དངོས་པོར་
འཛིན་པའི་གདོན་ཆེན་པོ། །མ་ལུས་པར་ནི་ལྡོག་པར་བྱ། །ཞེས་དང་། བེའུ་བུམ་
སྔོན་ པོ་ ལས་ ཀྱང་། རྟག་ དང་ ཆད་ སོགས་ ལྟ་ ངན་ སེལ་བ། །རྟེན་ཅིང་འབྲེལ་
འབྱུང་བསྒོམས་པས་ཡིན་ཏེ། །ཞེས་རིགས་པའི་རྒྱལ་པོ་རྟེན་འབྲེལ་ལ་བསྔགས་
ཤིང་བསྟན་ཏོ། །དེ་ལྟར་ན་གང་ཟག་དང་ཕུང་པོ་ཆོས་ཅན། རང་བཞིན་གྱིས་མེད་
དེ། རྟེན་ཅིང་འབྲེལ་བར་འབྱུང་བ་ཡིན་པའི་ཕྱིར། དོན་འདི་ནི་མ་དྲོས་པས་ཞུས་
པ་ལས། གང་ཞིག་རྐྱེན་ལས་སྐྱེས་པ་དེ་མ་སྐྱེས། །དེ་ལ་སྐྱེ་བའི་རང་བཞིན་ཡོད་
མ་ཡིན། །རྐྱེན་ལ་རག་ལས་གང་དེ་སྟོང་པར་བཤད། །གང་ཞིག་སྟོང་ཉིད་ཤེས་ཏེ་
བག་ཡོད་ ཡིན། །ཞེས་ པ་ དང་། གང་ རྣམས་ རྟེན་ ཅིང་ འབྲེལ་ བར་ འབྱུང་། །དེ་
རྣམས་ངོ་བོ་ཅུང་ཟད་མེད། །ཅེས་པ་དང་། དབུ་མ་ལས་ཀྱང་། རྟེན་ཅིང་འབྱུང་བ་
གང་ཡིན་པ། །དེ་ནི་ངོ་བོ་ཉིད་ཀྱི་ཞི། །ཞེས་དང་། གང་ལ་བརྟེན་ཏེ་གང་འབྱུང་བ། །
- 183-



མཁྱེན་བརྩེའི་འོད་སྣང་ལས། པཎ་ཆེན་བློ་བཟང་ཆོས་ཀྱི་རྒྱལ་མཚན་གྱི་གསུང་སྐོར།
ཞེས་སོགས་ཀྱིས་བསྟན་ཏོ། །
༈ གཉིས་པ་ལྷག་མཐོང་སྒོམ་ཚུལ་ནི། དེ་བས་ཆོས་རྣམས་མ་ལུས་པའི། །
རང་བཞིན་དག་ནི་མི་དམིགས་པས། །བདག་མེད་པ་ནི་སྒོམ་གང་ཉིད། །དེ་ཉིད་
ཤེས་རབ་སྒོམ་པ་ཡིན། །ཞེས་གསུངས་སོ། །ཕུང་ཁམས་སྐྱེ་མཆེད་ཀྱིས་བསྡུས་
པའི་ཆོས་ཐམས་ཅད་བདེན་མེད་དུ་གཏན་ལ་ཕབ་པ་དེ་བས་ན། གང་ཟག་དང༌།
ཕུང་སོགས་ཆོས་རྣམས་མ་ལུས་པའི་ཐུན་མོང་མ་ཡིན་པའི་རང་བཞིན་དག་ནི་
ཡོད་ན། རིག་པས་བཙལ་བའི་ཚེ་རྙེད་དགོས་པ་ལས་རྡུལ་ཙམ་ཡང་མི་དམིགས་
པས་ན། གང་ཟག་དང་ཆོས་ལ་ངོ་བོས་གྲུབ་པའི་བདག་མེད་པ་ཉིད་དོ། །ཞེས་
རིག་པས་དཔྱད་ཅིང་བསྒོམས་པ་དེ་ཉིད་ཤེས་རབ་ཀྱི་ཕ་རོལ་ཏུ་ཕྱིན་པ་སྒོམ་པ་
ཡིན་ཏེ། སྒོམ་རིམ་བར་པ་ལས། ཤེས་རབ་ཀྱིས་དངོས་པོ་མཐའ་དག་གི་ངོ་བོ་
ཉིད་ལ་སོ་སོར་བརྟགས་ནས་གང་གི་ཕྱིར། མི་དམིགས་པར་བསམ་གཏན་བྱེད་
པ་དེའི་ཕྱིར། ཤེས་རབ་མཆོག་གི་བསམ་གཏན་པ། །ཞེས་བྱ་སྟེ། ཞེས་གསུངས་
པའི་ཕྱིར། འོ་ན། དེ་ལྟར་རྟོགས་མཁན་གྱི་ཤེས་རབ་དེ་ཉིད་ལ་འཛིན་པ་ཇི་ལྟར་
སྤོང་ཞེ་ན། དེའི་ལན་བསྟན་པའི་ཕྱིར། ཤེས་རབ་ཀྱིས་ནི་ཆོས་རྣམས་ཀུན། །གང་
གི་ རང་བཞིན་མ་མཐོང་བཞིན། །ཤེས་རབ་དེ་ཉིད་རིག་དཔྱད་པ། །རྣམ་རྟོག་
མེད་པར་དེ་བསྒོམ་བྱ། །ཞེས་སོ། ། །
སོ་སོར་རྟོག་པའི་ཤེས་རབ་ཀྱིས་ནི་གང་ཟག་དང་ཆོས་རྣམས་ཀུན་གྱི་གང་
གི་ཡང་རང་བཞིན་བཙལ་བས་མ་མཐོང་བ་བཞིན་དུ། ཤེས་རབ་དེ་ཉིད་ཀྱང་
རིགས་པས་དཔྱད་པ་ན་རང་བཞིན་གྱིས་མེད་དེ། བདེན་པའི་གཅིག་དང་བདེན་
པའི་དུ་མ་དང་བྲལ་བའི་ཕྱིར་རོ། །དེ་ལྟར་རིགས་པས་རྣམ་པར་དཔྱད་དེ། ཡུལ་
- 184 -



བྱང་ཆུབ་ལམ་གྱི་སྒྲོན་མའི་རྣམ་བཤད་ཕུལ་བྱུང་བཞད་པའི་དགའ་སྟོན།
ཡུལ་ཅན་སྐྱེ་མེད་དུ་རྟོགས་པ་གང་ཡིན་པ་དེ་ཉིད་རྣམ་པར་རྟོག་པ་མེད་པར་ཏེ།
རྣམ་པར་མི་རྟོག་པའི་ཡེ་ཤེས་ཀྱི་རྒྱུར་ངེས་པར་བསྒོམ་པར་བྱ་བ་ཡིན་ཏེ། ཏིང་ངེ་
འཛིན་རྒྱལ་པོ་ལས། གལ་ཏེ་ཆོས་ལ་བདག་མེད་སོ་སོར་བརྟགས། །སོ་སོར་དེ་
བརྟགས་གལ་ཏེ་སྒོམ་བྱེད་པ། །དེ་ནི་མྱ་ངན་འདས་ཐོབ་འབྲས་བུའི་རྒྱུ། །ཞེས་
གསུངས་པའི་ཕྱིར། །
༈ གསུམ་པ་ལྷག་མཐོང་བསྒོམས་པའི་འབྲས་བུ་ལ་གཉིས། དངོས་ཀྱི་དོན་
དང༌། དེ་ཉིད་ལུང་གིས་སྒྲུབ་པའོ། །དང་པོ་ནི། རྣམ་རྟོག་ལས་བྱུང་སྲིད་པ་འདི། །
རྣམ་པར་རྟོག་པའི་བདག་ཉིད་དེ། །དེ་ཕྱིར་མ་ལུས་རྟོག་སྤངས་པ། །མྱ་ངན་འདས་
པ་མཆོག་ ཡིན་ནོ། །ཞེས་ གསུངས། ཤ་ ར་ བའི་ ཞལ་ ནས། གཞུང་ འདིས་ ལྷག་
མཐོང་བསྒོམས་པས་སྲིད་པའི་རྩ་བ་དྲུང་ནས་ཕྱུང་བའི་ཕན་ཡོན་བསྟན་པ་ཡིན་
ཏེ། དེ་ཡང་རྣམ་རྟོག་ལས་བྱུང་ཞེས་པས། ཀུན་འབྱུང་སྤང་བྱ་དང་། སྲིད་པ་ནི།
རྣམ་པར་རྟོག་པའི་བདག་ཉིད་དེ། །ཞེས་པས། སྡུག་བསྔལ་ཤེས་བྱར་བསྟན།
རྐང་པ་གསུམ་པས་ལམ་བསྟེན་པར་བྱ་བ་དང་། བཞི་པས། འགོག་པ་ཐོབ་བྱར་
བསྟན། ཞེས་གསུངས་པའི་དགོངས་པ་ལྟར་བྱས་ན། ཀུན་འབྱུང་ལས་དང་ཉོན་
མོངས་པ་འདི་ཆོས་ཅན། ཐར་འདོད་ཀྱིས་སྤང་བར་བྱ་བ་ཡིན་ཞིང་། སྤོང་ནུས་པ་
ཡང་ཡིན་ཏེ། དངོས་པོ་བདེན་པར་འཛིན་པའི་རྣམ་རྟོག་མ་རིག་པ་ལས་བྱུང་བ་
ཡིན་པའི་ཕྱིར་ཏེ། སྟོང་ཉིད་བདུན་ཅུ་ པ་ ལས། རྒྱུ་དང་རྐྱེན་ལས་ སྐྱེས་དངོས་
རྣམས། །ཡང་དག་པར་ནི་རྟོགས་པ་གང་། །དེ་ནི་སྟོན་པས་མ་རིག་གསུངས། །དེ་
ལས་ ཡན་ ལག་ བཅུ་གཉིས་འབྱུང་། །ཞེས་ གསུངས་ པའི་ཕྱིར། སྲིད་ པ་ ཁམས་
གསུམ་གྱི་འཁོར་བ་འདི་ཆོས་ཅན། ཐར་པ་དོན་གཉེར་རྣམས་ཀྱིས་བདེན་མེད་དུ་
• 185 -



མཁྱེན་བརྩེའི་འོད་སྣང་ལས། པཎ་ཆེན་བློ་བཟང་ཆོས་ཀྱི་རྒྱལ་མཚན་གྱི་གསུང་སྐོར།
ཤེས་པར་བྱ་བ་ཡིན་ཏེ། རྣམ་པར་རྟོག་པས་སྒྲོ་བཏགས་པའི་བདག་ཉིད་ཅན་ཡིན་
པའི་ཕྱིར་ཏེ། སྣ་ཚོགས་ཡིད་དགའ་མེ་ཏོག་ཁ་བྱེ་ཞིང་། །གསེར་གྱི་ཁང་མཆོག་
འབར་བ་ཡིད་འོང་བ། །འདི་ན་དེ་ལའང་བྱེད་པོ་འགའ་མེད་དེ། །དེ་དག་རྟོག་
པའི་དབང་གིས་བཞག་པ་ཡིན། །རྟོག་པའི་དབང་གིས་འཇིག་རྟེན་རྣམ་བརྟགས་
ཏེ། །ཞེས་གསུངས་པའི་ཕྱིར། བདག་མེད་པའི་དོན་ལ་སོ་སོར་རྟོག་པའི་ཤེས་
རབ་ཆོས་ཅན། ཐར་འདོད་རྣམས་ཀྱིས་བསྟན་པར་བྱ་བ་ཡིན་ཏེ། དངོས་པོར་
འཛིན་པའི་རྟོག་པ་མ་ལུས་པ་རྩ་བ་ནས་སྤངས་པ་ནི་ཐར་པ་ཡིན་ལ། ཁྱོད་དངོས་
འཛིན་དེ་དངོས་སུ་འཇོམས་བྱེད་ཡིན་པ་དེའི་ཕྱིར། རྣམ་པར་རྟོག་པ་མ་ལུས་པར་
སྤངས་པའི་འགོག་པ་ཆོས་ཅན། ཐར་པ་དོན་གཉེར་རྣམས་ཀྱིས་མངོན་དུ་བྱ་བ་
ཡིན་ཏེ། མྱ་ངན་ལས་འདས་པ་མཆོག་གམ་ཆེན་པོ་ཡིན་པའི་ཕྱིར། དབུ་མ་ལས།
མ་རིག་འགག་པ་འགྱུར་བ་ནི། །ཤེས་པས་དེ་ཉིད་བསྒོམས་པས་སོ། །ཞེས་དང་།
བརྒྱ་པ་ལས་ཀྱང་། ཡུལ་ལ་བདག་མེད་མཐོང་ན་ནི། །སྲིད་པའི་ས་བོན་འགག་
པར་འགྱུར། །ཞེས་དང་། འཇུག་པ་ལས་ཀྱང་། དེའི་ཕྱིར་བདག་དང་བདག་གིས་
སྟོང་བལྟ་བ། །རྣལ་འབྱོར་པ་དེ་རྣམ་པར་གྲོལ་བར་འགྱུར། །ཞེས་གསུངས་པའི་
ཕྱིར། མདོར་ན་སྲིད་པ་འཁོར་བ་འདི་ཐམས་ཅད་བདེན་འཛིན་གྱི་རྣམ་རྟོག་ལས་
བྱུང་བས་དེའི་རྩ་བ་ཅན་དང་། རྣམ་པར་རྟོག་པས་རྣམ་པར་གཞག་པའི་བདག་
ཉིད་དེ། དེའི་ཕྱིར་རྩ་བ་རྣམ་པར་རྟོག་པ་བག་ཆགས་དང་བཅས་པ་མ་ལུས་པར་
སྤངས་པ་ནི། ཐར་པའི་མཆོག་མི་གནས་པའི་མྱ་ངན་ལས་འདས་པ་ཐོབ་པ་རང་
གཞན་གྱི་དོན་ཐམས་ཅད་འགྲུབ་པ་ཡིན་ནོ། ། །
༈ གཉིས་པ་དེ་ཉིད་ལུང་གིས་བསྒྲུབ་པ་ནི། དེ་ལྟར་ཡང་བཅོམ་ལྡན་འདས་
- 186 -



བྱང་ཆུབ་ལམ་གྱི་སྒྲོན་མའི་རྣམ་བཤད་ཕུལ་བྱུང་བཞད་པའི་དགའ་སྟོན།
ཀྱིས། རྣམ་རྟོག་མ་རིག་ཆེན་པོ་སྟེ། །འཁོར་བའི་རྒྱ་མཚོར་ལྟུང་བར་བྱེད། །རྟོག་
མེད་ཏིང་འཛིན་ལ་ གནས་ན། །ནམ་མཁའ་བཞིན་དུ་རྟོག་མེད་གསལ། །ཞེས་
གསུངས་སོ། །རྣམ་པར་མི་རྟོག་པ་ལ་འཇུག་པའི་གཟུངས་ལས་ཀྱང་། དམ་ཆོས་
འདི་ལ་རྒྱལ་བའི་སྲས། །རྣམ་པར་མི་རྟོག་བསམས་གྱུར་ན། །རྣམ་རྟོག་བགྲོད་
དཀའ་རྣམས་འདས་ཏེ། །རིམ་གྱིས་མི་རྟོག་ཐོབ་པར་འགྱུར། །ཞེས་གསུངས་སོ།།
ཞེས་མདོ་རྒྱུད་གཉིས་ཀྱི་ལུང་གིས་སྒྲུབ་པར་མཛད་དོ། །
འོ་ན་འཁོར་བ་རྣམ་རྟོག་ལས་བྱུང་བ་དང་། བདག་མེད་བསྒོམས་པས་རྣམ་
རྟོག་ས་བོན་དང་བཅས་པ་སྤོང་ནུས་པའི་ཁུངས་ཇི་ལྟར་ཞེ་ན། སྔར་བཤད་པ་དེ་
ལྟར་བཅོམ་ལྡན་འདས་ཀྱིས་སམྦུ་ཊའི་རྒྱུད་ལས། ཤེས་བྱ་ཆོས་ཅན། དངོས་པོར་
འཛིན་པའི་རྣམ་པར་རྟོག་པ་འདི་ནི་སྲིད་པའི་རྩ་བར་གྱུར་པའི་མ་རིག་པ་ཆེན་པོ་
ཡིན་ཏེ། འཁོར་བའི་རྒྱ་མཚོ་གཏིང་མཐའ་མེད་པར་ལྟུང་བར་བྱེད་པ་པོ་ཡིན་པའི་
ཕྱིར། བྱེད་པ་པོ་ལ་ཆེན་པོའི་སྒྲ་འཇུག་པ་ཡང་ཡིན་ཏེ། འཆི་མེད་མཛོད་ལས།
ཆེན་པོ་མཆོག་དང་ཚད་མེད་དང༌། །མཁས་བརྩོན་སྤྲོ་བའི་ལས་བདག་ཉིད། །
མཆོག་ཏུ་རྨད་བྱུང་བྱེད་པ་པོ། །ཆེན་པོ་ཞེས་ནི་བཤད་པ་ཡིན། །ཞེས་བཤད་པའི་
ཕྱིར། དེ་ལྟར་རྣམ་རྟོག་ལས་བྱུང་སྲིད་པ་ནི། །ཞེས་པ་རྐང་པ་གཉིས་ཀྱི་དོན་ལུང་
གིས་བསྒྲུབས་ནས། དེ་ཕྱིར་མ་ལུས་རྟོག་སྤངས་པ། །ཞེས་པ་ཕྱི་མ་གཉིས་ལུང་
གིས་བསྒྲུབ་པ་ནི། བདེན་འཛིན་གྱི་རྣམ་རྟོག་གི་གཉེན་པོར། བདག་མེད་པའི་
དོན་རིགས་པས་དཔྱད་དེ། ངེས་པ་རྙེད་པའི་ཚེ་དཔྱད་མཐར་རྟོག་པ་མེད་པ་སྟེ་
རྣམ་པར་མི་རྟོག་པའི་ཏིང་ངེ་འཛིན་ལ་གནས་ཤིང་གོམས་པར་བྱས་པས། གོམས་
པ་རབ་ཀྱི་མཐར་ཕྱིན་པ་ན། སྟོན་དུས་ཀྱི་སྤྲིན་དང་བྲལ་བའི་ནམ་མཁའ་བཞིན་
- 187-



མཁྱེན་བརྩེའི་འོད་སྣང་ལས། པཎ་ཆེན་བློ་བཟང་ཆོས་ཀྱི་རྒྱལ་མཚན་གྱི་གསུང་སྐོར།
དུ་རྟོག་པ་མེད་པའི་སེམས་ཀྱི་ཆོས་ཉིད་གསལ་བར་མངོན་སུམ་དུ་མཐོང་སྟེ། གཉིས་སྣང་
གི་རྟོག་པ་བག་ཆགས་དང་བཅས་པ་འཇོམས་པར་བྱེད་དོ། །ཞེས་ཁ་སྦྱོར་གྱི་རྒྱུད་
ལས་གསུངས་པའི་ཕྱིར། འདི་ནི་རིགས་པའི་དབང་ཕྱུག་གིས། དེ་ཕྱིར་ཡང་དག་
ཡང་དག་མིན། །ཞེས་སོགས་གསུངས་པའི་རིགས་པ་དང་མཚུངས་སོ། །
ཟབ་མོ་སྟོང་པ་ཉིད་ལ་རྩེ་གཅིག་ཏུ་མཉམ་པར་བཞག་ན། རྣམ་རྟོག་གི་སྤྲོས་
པ་ལྡོག་པའི་ཁུངས་གཞན་ཡང་རྣམ་པར་མི་རྟོག་པ་ལ་འཇུག་པའི་གཟུངས་ལས་
ཀྱང་། དོན་འདི་བཀའ་བསྩལ་ཏོ། །ཇི་ལྟར་ཞེ་ན། འདི་ལྟར་གསུངས་ཏེ། ཐེག་པ་
ཆེན་པོའི་དམ་པའི་ཆོས་ཟབ་མོ་འདི་ལ་ཐོས་བསམ་གྱི་ཤེས་རབ་སྔོན་དུ་འགྲོ་བའི་
རྒྱལ་བའི་སྲས་པོས། མཚན་མར་འཛིན་པའི་ཡིད་ལ་བྱེད་ པའི་འགལ་བ་ མི་
མཐུན་ཕྱོགས། རྣམ་པར་མི་རྟོག་པ་བསམས་ཤིང་བསྒོམས་པར་གྱུར་ན། མཚན་
མ་ལ་སྤྱོད་པའི་རྣམ་པར་རྟོག་པའི་དྲྭ་བ་བགྲོད་པར་དཀའ་བ་ལས་རྣམ་པར་
འདས་ཏེ། རིམ་གྱིས་རྣམ་པར་མི་རྟོག་པའི་ཡེ་ཤེས་ཐོབ་པར་འགྱུར་རོ། །ཞེས་
གསུངས་པའི་ཕྱིར། །
༈ གཉིས་ པ་ མཇུག་བསྡུ་བ་ནི། ལུང་དང་ རིགས་ པ་དག་གིས་ནི། །ཆོས་
རྣམས་ཐམས་ཅད་སྐྱེ་མེད་པའི། །རང་བཞིན་མེད་པར་ངེས་བྱས་ནས། །རྣམ་པར་
རྟོག་མེད་བསྒོམ་པར་བྱ། །ཞེས་གསུངས། ངེས་དོན་གྱི་ལུང་དང་། དྲི་མ་མེད་པའི་
རིགས་པའི་ཚོགས་དག་གིས་ནི། གང་ཟག་དང་ཕུང་པོ་སོགས་ཀྱིས་བསྡུས་པའི་
ཆོས་རྣམས་ཐམས་ཅད་བདེན་པའི་སྐྱེ་བའང་སྐྱེ་བའི་རང་བཞིན་མེད་པར་ངེས་
ཤིང་སྒྲོ་འདོགས་ཆོད་པར་བྱས་ནས་ཡིན་ལུགས་ཀྱི་དོན་ལ་མཚན་མའི་རྣམ་པར་
རྟོག་པ་མེད་པར་རྩེ་གཅིག་ཏུ་བསྒོམ་པར་བྱ་སྟེ། ཐོས་པའི་རྗེས་འཇུག་སྒྲུབ་པ་
• 188 -



བྱང་ཆུབ་ལམ་གྱི་སྒྲོན་མའི་རྣམ་བཤད་ཕུལ་བྱུང་བཞད་པའི་དགའ་སྟོན།
སྙིང་པོར་བྱ། །སྐྱེ་བའི་རྫོང་ལས་ཚེགས་ཆུང་ཐར་པར་འགྱུར། །ཞེས་གསུངས་
པའི་ཕྱིར་རོ། །
༈ གཉིས་པ་འབྲས་བུའི་ཆོས་བཤད་པ་ནི། དེ་ལྟར་དེ་ཉིད་བསྒོམས་བྱས་
ན། །རིམ་གྱིས་དྲོད་སོགས་ཐོབ་བྱས་ནས། །རབ་དགའ་ལ་སོགས་ཐོབ་འགྱུར་
ཏེ། །སངས་ རྒྱས་ བྱང་ཆུབ་ཡུན་མི་རིང་། །ཞེས་གསུངས། དེ་ལྟར་སྐྱབས་འགྲོ་
ཐུན་མོང་བ་ནས་བཟུང་སྟེ། སྐྱེས་བུ་ཆུང་འབྲིང་གི་ལམ་ལ་བློ་སྦྱངས། སྨོན་འཇུག་
གི་སེམས་གཉིས་བསྐྱེད་དེ། ཐབས་རྒྱ་ཆེན་པོས་ཟིན་པའི་སྒོ་ནས། ཞི་གནས་
དང༌། ལྷག་མཐོང་གིས་དེ་ཁོ་ན་ཉིད་བསྒོམས་པར་བྱས་ན་སྟེ་བྱས་པ་ལ་དགོས་པ་
ཡོད་དེ། ཚོགས་ལམ་ཆུང་འབྲིང་ཆེན་པོ་ལེགས་པར་བགྲོད་དེ། རིམ་གྱིས་དྲོད་ལ་
སོགས་པ་ངེས་པར་འབྱེད་པའི་ཆ་དང་མཐུན་པ་བཞི་ཐོབ་པར་བྱས་ནས། འཇིག་
རྟེན་ལས་འདས་པའི་ཡེ་ཤེས་ཀྱིས། དང་པོ་ས་རབ་ཏུ་དགའ་བ་དང་། ལ་སོགས་
པས་བསྡུས་པ་ས་གཉིས་པ་ནས། བཅུ་པའི་རྡོ་རྗེ་ལྟ་བུའི་ཏིང་ངེ་འཛིན་གྱི་བར་གྱི་
གནས་སྐབས་ཀྱི་འབྲས་བུ་ཐོབ་པར་འགྱུར་ལ། དེ་ལས་མཐར་ཐུག་གི་འབྲས་བུ་
སངས་རྒྱས་ཀྱི་བྱང་ཆུབ་ཆེན་པོ་སྐུ་གསུམ་ཡེ་ཤེས་ལྔ་ལྡན་གྱི་གོ་འཕང་ཡང་ཡུན་
མི་རིང་བར་མྱུར་དུ་ཐོབ་ནས་སྐལ་བ་དང་ལྡན་པའི་འགྲོ་བ་མཐའ་ཡས་པ་སྨིན་
ཅིང་ གྲོལ་བར་བྱེད་པའི་འཕྲིན་ལས་ལྷུན་གྱིས་གྲུབ་པ་དང༌། རྒྱུན་མི་ཆད་པ་
འཁོར་ བ་ ཇི་ སྲིད་ དུ་ འབྱུང་ བ་ཡིན་པའི་ ཕྱིར་ཏེ། དེ་བཞིན་ འཁོར་ བ་ ཇི་ སྲིད་
བར། །ལས་ནི་རྒྱུན་མི་ཆད་པར་འདོད། །ཅེས་གསུངས་པའི་ཕྱིར་རོ། །
༈ གཉིས་པ་སྔགས་ལ་འཇུག་པའི་ཚུལ་ཕྱོགས་ཙམ་བསྟན་པ་ལ་གསུམ། རྡོ་
རྗེ་ཐེག་པ་ལ་འཇུག་པས་དབང་ཐོབ་དགོས་པར་བསྟན་པ། རྟེན་གྱི་ཁྱད་པར་
- 189 -



མཁྱེན་བརྩེའི་འོད་སྣང་ལས། པཎ་ཆེན་བློ་བཟང་ཆོས་ཀྱི་རྒྱལ་མཚན་གྱི་གསུང་སྐོར། །
གྱིས་དབང་གོང་མ་ གཉིས་བྱར་རུང་བ་དང་མི་རུང་བའི་ཚུལ། དབང་གོང་མ་
གཉིས་མ་ཐོབ་ན་རྒྱུད་ཉན་བཤད་སོགས་བྱར་རུང་མི་རུང་དཔྱད་པའོ། །དང་པོ་
ལ་ གསུམ། རྟེན་གྱི་གང་ཟག་དང་། དེ་ལ་སྨིན་བྱེད་ཀྱི་དབང་བསྐུར་བ་དང༌།
དབང་བསྐུར་བའི་ཆེ་བ་བསྟན་པའོ། །དང་པོ་ནི། སྔགས་མཐུ་ཉིད་ལས་གྲུབ་པ་
ཡི། །ཞི་དང་རྒྱས་སོགས་ལས་རྣམས་ཀྱིས། །བུམ་པ་བཟང་གྲུབ་ལ་སོགས་པ། །
གྲུབ་ཆེན་བརྒྱད་སོགས་སྟོབས་ཀྱིས་ཀྱང་། །བདེ་བ་ཡིས་ནི་བྱང་ཆུབ་ཚོགས། །
ཡོངས་སུ་རྫོགས་པར་འདོད་པ་དང་། །བྱ་བ་སྤྱོད་སོགས་རྒྱུད་གསུངས་པའི། །
གལ་ཏེ་ གསང་ སྔགས་ སྤྱོད་ འདོད་ན། །ཞེས་ གསུངས། གཙང་དུ་ཇོ་བོ་ཕེབས་
དུས། ཁུ་རྔོག་སོགས་མི་དྲུག་གིས་དྲི་བ་ལྔ་ཞུས་པའི་ཕྱི་མ་གསུམ་སྔགས་ཀྱི་དྲི་བ་
ཡིན་ཏེ། རྡོ་རྗེ་སློབ་དཔོན་གྱི་དབང་མ་ཐོབ་པར་རྒྱུད་འཆད་དུ་རུང་ངམ་མི་རུང་བྱ་
བ་དང་། ཚངས་པར་སྤྱོད་པས་དབང་གོང་མ་གཉིས་བླང་དུ་རུང་ངམ་མི་རུང་བྱ་བ་
དང༌། དབང་བསྐུར་མ་བྱས་པར་གསང་སྔགས་ཉམས་སུ་བླང་རུང་ངམ་མི་རུང་བྱ་
བའོ། །དྲི་བ་དང་པོའི་ལན་ནི། རྒྱུད་ཀུན་ཉན་དང་འཆད་པ་དང་། །ཞེས་སོགས་
དང་། གཉིས་པའི་ལན་ནི། དང་པོའི་སངས་རྒྱས་རྒྱུད་ཆེན་ལས། །ཞེས་སོགས་
དང་། གསུམ་ པའི་ ལན། བྱ་ བ་ སྤྱོད་ སོགས་ རྒྱུད་ གསུངས་ པའི། །ཞེས་ སོགས་
ཀྱིས་བསྟན་པ་ཡིན་ནོ། ། །
དེ་ཡང་ཕར་ཕྱིན་ཐེག་པའི་ལུགས་ཀྱི། ཕྱིན་དྲུག་བསྡུ་བཞིའི་ཉམས་ལེན་
གྱིས་རང་གཞན་གྱི་དོན་ཡོངས་སུ་རྫོགས་པར་འགྱུར་བ་བཞིན་དུ། རྡོ་རྗེ་ཐེག་
པའི་ལམ་གྱིས་བགྲོད་པའི་རྟེན་ཇི་ལྟར་དགོས་པ་ཡང་བཞག་ཏུ་ཡོད་དེ། སྔགས་
བཟླས་པའི་མཐུ་ཉིད་ལས་གྲུབ་པར་འགྱུར་བའི་ཞི་བ་དང་། རྒྱས་པ་དང་། དབང་
- 190 -



བྱང་ཆུབ་ལམ་གྱི་སྒྲོན་མའི་རྣམ་བཤད་ཕུལ་བྱུང་བཞད་པའི་དགའ་སྟོན།
དང་། མངོན་སྤྱོད་ཀྱི་འཕྲིན་ལས་བཞི་དང་། འདོད་དགུ་འབྱུང་བའི་བུམ་པ་བཟང་
པོ་གྲུབ་པ་དང་། གྲུབ་པ་ཆེན་པོ་བརྒྱད་ལ་བརྟེན་ནས་ལམ་བདེ་བ་དང༌། མྱུར་བ་
ཡིས་ནི་རང་གིས་བྱང་ཆུབ་ཆེན་པོའི་ཚོགས་ཡོངས་སུ་རྫོགས་ཤིང་། གཞན་དོན་
ཐམས་ཅད་བསྒྲུབ་པར་འདོད་པས། བྱ་བ་དང་སྤྱོད་པ་སོགས་རྒྱུད་སྡེ་བཞི་ལས་
གསུངས་པའི་གསང་སྔགས་ཀྱི་སྤྱོད་པ་རྣམ་པར་དག་པར་ཉམས་སུ་བླང་བར་
འདོད་པའི་རྟེན་ཅན་དགོས་པའི་ཕྱིར། །
༈ གཉིས་པ་ནི། དེ་ཚེ་སློབ་དཔོན་དབང་བསྐུར་ཕྱིར། །བསྙེན་བཀུར་རིན་
ཆེན་སོགས་སྦྱིན་དང༌། །བཀའ་སྒྲུབ་ལ་སོགས་ཐམས་ཅད་ཀྱིས། །བླ་མ་དམ་པ་
མཉེས་ པར་ བྱ། །བླ་མ་མཉེས་པར་གྱུར་ པ་ ཡིས། །ཡོངས་རྫོགས་ སློབ་དཔོན་
དབང་བསྐུར་བས། །ཞེས་གསུངས། དེ་ཡང་རྡོ་རྗེ་ཐེག་པའི་ལམ་དུ་འཇུག་པར་
འདོད་པའི་སློབ་མ་ལམ་ཐུན་མོང་བས་རྒྱུད་སྦྱངས་ནས་རྒྱུད་སྡེ་བཞི་པོ་ཅི་རིགས་
པའི་སྒོ་ནས་གསང་སྔགས་ལ་འཇུག་པར་འདོད་པ་དེའི་ཚེ། མཚན་ཉིད་དང་ལྡན་
པའི་བླ་མ་དམ་པ་མཉེས་པར་བྱ་དགོས་ཏེ། དགོས་པ་གང་གི་དོན་དུ་ན། རྡོ་རྗེ་
སློབ་ དཔོན་ གྱི་ དབང་ བསྐུར་ ཐོབ་ ཕྱིར་ ཡིན་ པའི་ ཕྱིར། འདིས་ དབང་ གོང་ མ་
གསུམ་ཡང་མཚོན་ནོ། །ཚུལ་ཇི་ལྟར་མཉེས་པར་བྱེད་ཚུལ་ཡང་ཡོད་དེ། བཀུར་
སྟི་རྙེད་པ་དག་དང་རིམ་གྲོ་དང་། །སྒྲུབ་པའི་སྒོ་ནས་བཤེས་གཉེན་བསྟེན་པར་བྱ། །
ཞེས་པ་ལྟར་ལུས་ངག་གིས་བསྙེན་བཀུར་བ་དང༌། རིན་པོ་ཆེ་དང༌། བགོ་བ་དང་།
བཟའ་བཏུང་དང་། བྲན་ལ་སོགས་པ་ཇི་ལྟར་བཞེད་པ་བཞིན་གྱི་ཡོ་བྱད་སྦྱིན་པ་
དང༌། བཀའ་བསྩལ་དང་དུ་བླངས་ནས་ཚུལ་བཞིན་དུ་སྒྲུབ་པ་ལ་སོགས་པ་སྒོ་
གསུམ་ གྱི་དངོས་པོ་ཐམས་ཅད་ ཀྱིས་མཉེས་པར་བྱ་བ་ཡིན་པའི་ ཕྱིར། བླ་མ་
• 191 -



མཁྱེན་བརྩེའི་འོད་སྣང་ལས། པཎ་ཆེན་བློ་བཟང་ཆོས་ཀྱི་རྒྱལ་མཚན་གྱི་གསུང་སྐོར།
མཉེས་པར་བྱས་ནས་ཇི་ལྟར་བྱ་བ་ཡང་ཡོད་དེ། དེ་ལྟར་བླ་མ་མཉེས་པར་གྱུར་པ་
ཡིས། སློབ་མས་དབང་དོན་དུ་ གསོལ་བ་བཏབ་ནས། མཐའ་རྟེན་ རྗེས་ གནང་
དང་བཅས་པ་ཡོངས་སུ་རྫོགས་པའི་རྡོ་ རྗེ་སློབ་དཔོན་གྱི་དབང་བསྐུར་བས།
བདག་ཉིད་གསང་སྔགས་ཀྱི་སྣོད་རུང་དུ་བྱ་བ་ཡིན་པའི་ཕྱིར། །
༈ གསུམ་པ་དབང་བསྐུར་བའི་ཆེ་བ་ནི། སྡིག་ཀུན་རྣམ་དག་བདག་ཉིད་
ནི། །དངོས་གྲུབ་སྒྲུབ་པའི་སྐལ་ལྡན་འགྱུར། །ཞེས་སོ། །གོང་དུ་བཤད་པ་ལྟར།
དབང་བཞི་རྫོགས་པར་བསྐུར་བ་ལ་དགོས་པ་ཡོད་དེ། སྒོ་གསུམ་གྱི་སྡིག་སྒྲིབ་
བག་ཆགས་དང་བཅས་པ་རྣམ་པར་དག་ཅིང་། སློབ་མ་བདག་ཉིད་ནི་དངོས་གྲུབ་
ཆུང་འབྲིང་ཆེན་པོ་གསུམ་བསྒྲུབ་པའི་སྐལ་བ་དང་ལྡན་པར་འགྱུར་བའི་ཕྱིར་རོ།།
༈ གཉིས་པ་རྟེན་གྱི་ཁྱད་པར་གྱིས་དབང་གོང་མ་གཉིས་བྱར་རུང་བ་དང་མི་
རུང་བའི་ཚུལ་ནི། དང་པོའི་སངས་རྒྱས་རྒྱུད་ཆེན་ ལས། །རབ་ཏུ་འབད་པས་
བཀག་པའི་ཕྱིར། །གསང་བ་ཤེས་རབ་དབང་བསྐུར་བ། །ཚངས་པར་སྤྱོད་པས་
བླང་ མི་ བྱ། །གལ་ཏེ་ དབང་ བསྐུར་ དེ་ འཛིན་ ན། །ཚངས་ སྤྱོད་ དཀའ་ཐུབ་ལ་
གནས་པས། །བཀག་པ་སྦྱད་པར་གྱུར་པའི་ཕྱིར། །དཀའ་ཐུབ་སྡོམ་པ་དེ་ཉམས་
ཏེ། །བརྟུལ་ཞུགས་ཅན་དེ་ཕམ་པ་ཡི། །ལྟུང་བ་དག་ནི་འབྱུང་འགྱུར་ཞིང་། །དེ་ནི་
ངན་སོང་ངེས་ལྟུང་བས། །གྲུབ་པ་ནམ་ཡང་ཡོད་མ་ཡིན། །ཞེས་གསུངས། འོ་ན་
དབང་ བསྐུལ་ བ་ དེ་ དག་ དངོས་ གྲུབ་ འདོད་ པའི་ གང་ ཟག་ ཐམས་ཅད་ ཀྱིས།
དངོས་དབང་དུ་བླང་བ་ཡིན་ནམ་ཞེ་ན། མ་ཡིན་ཞེས་དམིགས་བསལ་སྟོན་པ་ནི།
ཤེས་བྱ་ཆོས་ཅན། ཚངས་པར་སྤྱོད་པའི་དགེ་བསྙེན་དང་། རབ་བྱུང་སྡེ་ལྔ་གང་
རུང་གི་ཚུལ་ཁྲིམས་ལ་གནས་པའི་སློབ་དཔོན་གྱིས། གསང་བའི་དབང་གཞན་ལ་
.
- 192 -



བྱང་ཆུབ་ལམ་གྱི་སྒྲོན་མའི་རྣམ་བཤད་ཕུལ་བྱུང་བཞད་པའི་དགའ་སྟོན།
བསྐུར་བ་དང་། སློབ་མ་ལ་ཤེས་རབ་ཡེ་ཤེས་ཀྱིས་དབང་བསྐུར་བ་དང་ནི། རང་
ཉིད་ཀྱིས་དངོས་སུ་བླང་བར་མི་བྱ་སྟེ། ཚུལ་དེ་ལྟ་བུ་ནི། དང་པོའི་སངས་རྒྱས་
དུས་ཀྱི་འཁོར་ལོའི་རྩ་བའི་རྒྱུད་ཆེན་མོ་ལས། བཅོམ་ལྡན་འདས་ཀྱིས་རབ་ཏུ་
འབད་པས་བཀག་པའི་ཕྱིར། འོ་ན་སྐྱོན་ཅི་ཞིག་གཟིགས་ནས་དབང་དེ་གཉིས་
ཚངས་པར་སྤྱོད་པ་ལ་བཀག་ཅེ་ན། ཚངས་པར་སྤྱོད་པའི་དཀའ་ཐུབ་ལ་གནས་
པའི་དགེ་བསྙེན་དང་། རབ་བྱུང་སྡེ་ལྔ་པོ་གང་རུང་གིས། གལ་ཏེ་དབང་བསྐུར་བ་
གཉིས་པོ་དེ་དག་དངོས་སུ་འཛིན་ཅིང་བླངས་ན། སྟོན་པས་བཀག་པ་སྤྱད་པར་
གྱུར་པ་ཡིན་པའི་ཕྱིར། ཚངས་སྤྱོད་ཀྱི་དཀའ་ཐུབ་དང་། རབ་ཏུ་བྱུང་བའི་སྡོམ་པ་
དེ་ཉམས་ཏེ། ཚུལ་ཁྲིམས་ཀྱི་བརྟུལ་ཞུགས་ཅན་དེ་དག་ཕམ་པ་དང་། ཕམ་པ་དང་
འདྲ་བའི་རྩ་བའི་ལྟུང་བ་དག་ནི་འགྱུར་བ་ཡིན་པའི་ཕྱིར་དང༌། ལྟུང་བས་ཉམས་
པའི་གང་ཟག་དེ་ནི་ངན་སོང་གསུམ་དུ་ངེས་པར་ལྟུང་བས་ན་དངོས་གྲུབ་འགྲུབ་
པ་ནམ་ཡང་ཡོད་པ་མ་ཡིན་པའི་ཕྱིར་ཏེ། ཇོ་བོ་ཉིད་ཀྱིས། གསང་བ་དང་ཤེས་
རབ་ཡེ་ཤེས་ཀྱི་དབང་ནི་ཚངས་པར་སྤྱོད་པ་གྲོལ་བའི་ལམ་པས་མི་བསྐུར་ཞིང་
སློབ་མས་ ཀྱང་མི་བླང་ངོ༌། །དེ་ནི་ཚངས་པར་སྤྱོད་པ་ཟད་པར་བྱེད་པ་དང༌།
སངས་རྒྱས་ཀྱི་བསྟན་པ་ནུབ་པར་བྱེད་པས་སེམས་ཅན་དམྱལ་བར་སློབ་དཔོན་དེ་
དང་སློབ་མ་གཉིས་ཀ་ཐེ་ཚོམ་མེད་པར་འགྲོ་བར་འགྱུར་རོ། །ཞེས་དང༌། རང་
འགྲེལ་ལས་ཀྱང་། ཁ་ཅིག་གསང་སྔགས་ཀྱི་རྒྱུད་ཆེན་པོ་དག་གི་དགོངས་པ་མི་
ཤེས། བླ་མ་དམ་པས་ཀྱང་མ་ཟིན་ཅིང་། སྡིག་པའི་བཤེས་གཉེན་ལ་བརྟེན་པས།
གསང་སྔགས་ཀྱི་ཚུལ་མི་ཤེས་པས། དགོངས་པ་ཅན་གྱི་བཀའ་ལ་བརྟེན་ནས་
འདི་སྐད་དུ། བདག་ཅག་ནི་གསང་ སྔགས་པའོ། །ཞེས་སྤྱོད་པ་ཐམས་ཅད་ལ་
- 193 -



མཁྱེན་བརྩེའི་འོད་སྣང་ལས། པཎ་ཆེན་བློ་བཟང་ཆོས་ཀྱི་རྒྱལ་མཚན་གྱི་གསུང་སྐོར།
བག་ཡངས་སུ་བྱེད་ཅིང་། ཕྱག་རྒྱ་ཆེན་པོའི་དངོས་གྲུབ་ཀྱང་མྱུར་དུ་ཐོབ་པར་
འགྱུར་རོ་ཞེས་སྒྲོག་ཅིང་གནས་པ་དེ་དག་ནི་ངན་འགྲོར་འགྲོ་བར་འགྱུར་རོ་ཞེས་
སོགས་རྒྱ་ཆེར་གསུངས་སོ། །
གསུམ་པ་དབང་གོང་མ་གཉིས་མ་ཐོབ་ན། རྒྱུད་ཉན་བཤད་སོགས་བྱར་
རུང་མི་རུང་གི་དོགས་པ་སྤང་བ་ནི། རྒྱུད་ཀུན་ཉན་དང་འཆད་པ་དང༌། །སྦྱིན་
སྲེག་མཆོད་སྦྱིན་སོགས་བྱེད་པ། །སློབ་དཔོན་དབང་བསྐུར་བརྙེས་གྱུར་ཅིང་། །དེ་
ཉིད་རིག་ལ་ཉེས་པ་མེད། །ཅེས་གསུངས། གལ་ཏེ་ཚངས་པར་སྤྱོད་པས་དབང་
དེ་གཉིས་དངོས་སུ་བླང་དུ་མི་རུང་ན་གསང་སྔགས་སྤྱོད་པའི་སྐལ་བ་མེད་པར་
འགྱུར་རོ་ཞེ་ན། སྐྱོན་མེད་དེ། སློབ་དཔོན་གྱི་དབང་བསྐུར་བ་རྗེས་འབྲང་དང་
བཅས་པ་བརྙེས་པ་སྟེ་ཐོབ་པར་གྱུར་ཅིང་། དེ་ཁོ་ན་ཉིད་བཅུ་རིག་པ་ལ་སྟེ་རིག་
པའི་གང་ཟག་གིས། བྱ་བ་ལ་སོགས་པའི་རྒྱུད་ཀུན་ལ་སློབ་མས་ཉན་པ་དང་།
སློབ་དཔོན་གྱི་འཆད་པ་དང་། ཐུན་མོང་དུ་གཉིས་ཀས་སྦྱིན་སྲེག་དང་། མཆོད་
སྦྱིན་དང༌། སོགས་པས་རབ་གནས་དབང་བསྐུར་འཕྲིན་ལས་བཞི་དང་། གྲུབ་པ་
རྣམ་པ་བརྒྱད་སྒྲུབ་པར་བྱེད་པ་ལ་ཉེས་པ་མེད་པའི་ཕྱིར། །
༈ གསུམ་པ་རྒྱུ་གང་ལ་བརྟེན་ནས་བརྩམས་པ་ནི། གནས་བརྟན་མར་མེ་
མཛད་དཔལ་གྱིས་མདོ་སོགས་ཆོས་ལས་བཤད་མཐོང་བས། །བྱང་ཆུབ་འོད་
ཀྱིས་གསོལ་བཏབ་ནས། །བྱང་ཆུབ་ལམ་བཤད་མདོར་བསྡུས་བྱས། །ཞེས་སོ། །
དེ་ལ་རྐང་པ་དང་པོས་བྱེད་པ་པོ། བཞི་པས་ལས་སུ་འདུ་བྱ་བ། གཉིས་པས་ནང་
གི་རྐྱེན་ཤེས་རབ་ཕུན་སུམ་ཚོགས་པ། གསུམ་པས་གཞན་རྐྱེན་སྙིང་རྗེ་ཆེན་པོ་
བསྟན་བཅོས་རྩོམ་པའི་རྒྱུར་བསྟན་ཏོ། །སྡེ་པ་བཅོ་བརྒྱད་པོ་མཐའ་དག་ གི་
- 194 -



བྱང་ཆུབ་ལམ་གྱི་སྒྲོན་མའི་རྣམ་བཤད་ཕུལ་བྱུང་བཞད་པའི་དགའ་སྟོན།
གཙུག་གི་ནོར་བུ། བསྙེན་པར་རྫོགས་ནས་སྡོམ་རྒྱུན་རྣམ་དག་བར་མ་ཆད་དུ་ལོ་
སུམ་ཅུ་ལྷག་བཞེས་པས་གནས་བརྟན་ཆེན་པོ་མར་མེ་མཛད་དཔལ་ཡེ་ཤེས་ཞེས་
བྱ་བས། གངས་རིའི་ཁྲོད་ཀྱི་སྐལ་ལྡན་རྣམས་རྗེས་སུ་བཟུང་བའི་ཕྱིར་དུ། ལས་
དང་པོ་པའི་ས་ནས་བྱང་ཆུབ་མཆོག་གི་བར་དུ། བགྲོད་པའི་ཐེག་པ་ཆེན་པོའི་
ལམ་རྣམ་པར་བཤད་པ་ཡིན་ནོ། ། །
རྒྱུ་གང་ལ་བརྟེན་ནས་བཤད་པ་ཡང་བཞག་ཏུ་ཡོད་དེ། མདོ་དང༌། སོགས་
ཁོངས་ནས་རྒྱུད་དང་། བསྟན་བཅོས་མན་ངག་གི་ཆོས་རྣམས་ལས་བཤད་པ་ཇི་
ལྟ་བ་བཞིན་མཐོང་བས་ཏེ་མཐོང་བའི་ཤེས་རབ་དང་བོད་ཡུལ་གྱི་བསྟན་པའི་
ཁུར་བཞེས་པའི་ལྷ་རིགས་དགེ་སློང་བྱང་ཆུབ་འོད་ཀྱིས། བསྟན་པ་སྤྱི་ཁྱབ་ཀྱི་
དོན་དུ་ཐེག་པ་ཆེན་པོའི་ཤིང་རྟར་གྱུར་པའི་གཞུང་ཞིག་ཅིས་ཀྱང་གནང་དགོས་
ཞེས་གསོལ་བ་བཏབ་པའི་རྒྱུ་ལས་བཤད་པ་ཡིན་པའི་ཕྱིར། ཚུལ་ཇི་ལྟར་བྱས་པ་
ཡང་བཞག་ཏུ་ཡོད་ཏེ། ཚེ་འདི་ཡུན་ཐུང་ཤེས་བྱའི་རྣམ་པ་མང་། །ཚེ་ཡི་ཚད་ཀྱང་
ཇི་ཙམ་མི་ཤེས་པས། །ངང་པས་ཆུ་ལས་འོ་མ་ལེན་པ་ལྟར། །རང་གི་འདོད་པ་
དང་དུ་བླངས་ན་ལེགས། །ཞེས་གསུངས་པ་ལྟར། དགག་སྒྲུབ་ཀྱི་སྤྲོས་པ་རྒྱ་ཆེན་
པོ་དོར་ནས་ཐམས་ཅད་མཁྱེན་པ་དོན་གཉེར་གྱི་ཉམས་ལེན་མ་ཚང་བ་མེད་པ་
བསྒྲུབ་པའི་ཆ་རྐྱེན་དུ་གྱུར་པ་ཙམ་ཞིག་ཚིག་མདོར་བསྡུས་ཏེ་བྱས་པ་ཡིན་པའི་
ཕྱིར། །
༈ བཞི་པ་མཇུག་གི་དོན་ལ་གཉིས། གང་གིས་མཛད་པ་དང་། སུས་བསྒྱུར་
བའོ། །དང་པོ་ནི། བྱང་ཆུབ་ལམ་གྱི་སྒྲོན་མ་ལྔ་བརྒྱ་པ་རྣམས་ཀྱི་གཙུག་གི་ནོར་
བུ་སློབ་དཔོན་མཁས་པ་ཆེན་པོ་དཔལ་མར་མེ་མཛད་ཡེ་ཤེས་ཀྱིས། སྐལ་ལྡན་གྱི་
་
- 195.



-
-
-
མཁྱེན་བརྩེའི་འོད་སྣང་ལས། པཎ་ཆེན་བློ་བཟང་ཆོས་ཀྱི་རྒྱལ་མཚན་གྱི་གསུང་སྐོར།
གདུལ་བྱ་བགྲང་བ་ལས་འདས་པའི་དོན་དུ་ཐུགས་བརྩེ་བ་ཆེན་པོས་མཛད་པ་
རྫོགས་སོ། །གཉིས་པ་ནི། རྒྱ་གར་གྱི་མཁན་པོ་དཱི་པཾ་ཀཱ་ར་ཤྲཱི་ཛྙཱ་ན་དང་། བོད་ཀྱི་
ལ་ཙཱ་བ་འཇིག་རྟེན་གྱི་མིག །དགེ་སློང་དགེ་བའི་བློ་གྲོས་ཀྱིས་རྒྱ་སྐད་ལས་བོད་
སྐད་དུ་བསྒྱུར་ཞིང་ཚིག་དོན་གྱིས་ཞུ་ཆེན་བགྱིས་ནས་འཆད་ཉན་མཛད་པའོ། །
འདིའི་ རང་འགྲེལ་ནི་ དགེ་བཤེས་ གུང་ཐང་པས་ཞུས་ཤིང་བསྒྱུར་ཏེ། ནག་ཚོ་
བདག་ཉིད་གཅིག་པུ་མ་གཏོགས་པ། །ཇོ་བོའི་སློབ་མ་གཞན་ལ་ཡོད་རེ་སྐན། །
ཞེས་ནག་ཚོ་བདག་ཉིད་ཀྱིས་སྦས་ཆོས་སུ་མཛད་དོ། ། །
འོན་ཀྱང་འདིའི་འཕྲིན་ལས་ཆེས་ཆེར་རྒྱས་པར་བྱེད་པ་པོ་ནི། དགེ་བཤེས་
སྟོན་པ་ལ་སོགས་ཏེ། ཁོང་གིས་སྐུ་མཆེད་གསུམ་ལ་སོགས་པའི་སློབ་མའི་ཚོགས་
ལ་འདོམས་ པར་མཛད། དགེ་བཤེས་པོ་ཏོ་བས། ལོ་པཎ་གཉིས་ཀྱི་གསུང་ལ་
གཅེས་སྤྲས་སུ་མཛད་དེ། ཚོགས་སུ་ཐུན་བརྒྱད་བརྒྱད་དུ་གསུངས། དེ་ནས་ཤ་ར་
བ་ཆེན་པོས་འདིའི་འཕྲིན་ལས་རྒྱས་པར་མཛད་དེ། ད་ལྟའི་བར་དུ་བསྟན་པའི་
སྒྲོན་མེ་དང་འགྲོ་བའི་མིག་ཏུ་གྱུར་པ་འདི་ཡིན་ནོ། །
སྨྲས་པ་ཕུལ་བྱུང་མཁྱེན་བརྩེའི་དཀྱིལ་འཁོར་ལས་འོངས་པ། །རྣམ་འགྲེལ་
ཚིག་དོན་རྫོགས་པའི་གཟི་འོད་ཅན། །སླར་ཡང་རང་གཞུང་པད་ཚལ་འབྱེད་ པའི་
ཕྱིར། །ཐུབ་བསྟན་མཁའ་དབྱིངས་རྒྱན་དུ་ཤར་བ་བཞིན། །བདེ་གཤེགས་ཀུན་
གྱི་བགྲོད་པ་གཅིག་པའི་ལམ། །ཤིང་རྟ་ཆེན་པོ་གཉིས་ཀྱི་བཞེད་པའི་ཕུལ། །
བརྒྱུད་པའི་ཆུ་བོ་གསུམ་འདྲེས་གདམས་པའི་མཆོག །གང་འདིའི་སྙན་གྲགས་
དབྱར་ སྐྱེས་ བཞད་ པའི་ སྒྲས། །འགྲོ་ ཀུན་ གཏམ་ གཞན་ གླེང་ བའི་ གོ་ སྐབས་
ཕྲོགས། །རབ་ དཀར་ གངས་ རིས་ བསྐོར་ ཀྱང་ ཀུན་ རྨོངས་ ཀྱི། །སྨག་རུམ་ མི་
- 196 -



བྱང་ཆུབ་ལམ་གྱི་སྒྲོན་མའི་རྣམ་བཤད་ཕུལ་བྱུང་བཞད་པའི་དགའ་སྟོན།
བཟད་ འཐིབས་ པའི་ བྱང་ ཕྱོགས་ འདིར། །རྗོད་ བྱེད་ ཚིག་ གི་ ལང་ ཚོ་ ཆེས་ ཕྲ་
ཡང་། །བརྗོད་བྱའི་འོད་དཀར་རྫོགས་པའི་ཟླ་ཚེས་འདི། །ཤར་བ་ཙམ་གྱིས་སྡུག་
བསྔལ་ ཚ་གདུང་དང༌། །རྨོངས་པའི་མུན་ནག་མ་ལུས་ཅིག་ཅར་བསལ། །བྱང་
ཕྱོགས་ཡངས་པའི་ནོར་གྱི་བློ་གྲོས་མར། །ཐུབ་བསྟན་ཡོངས་སུ་མཛེས་པའི་གོས་
དཀར་ སྦྱིན། །དྲང་སྲོང་ཆེན་པོ་ཐུབ་པའི་རྣམ་ཐར་ལ། །ཀུན་ནས་བརྟེན་པའི་
མཁས་གྲུབ་བྱེ་བ་བརྒྱས། །འཛམ་གླིང་མངོན་པར་བརྒྱན་པའི་བྱེད་པོའང། །བྱང་
ཆུབ་ལམ་གྱི་སྒྲོན་མ་འདི་ཉིད་དོ། །དེ་ཕྱིར་ཚ་གྲང་གཤེག་གཏུབ་བཀྲེས་སྐོམ་
སོགས། །འཇིག་རུང་ངན་འགྲོའི་གཡང་ས་ལས་གྲོལ་ཏེ། །བདེ་འགྲོ་ལྷ་མིའི་སྐྱེད་
ཚལ་བསྟེན་འདོད་ན། །ཕུལ་བྱུང་གཞུང་བཟང་འདི་ལ་བསྟེན་པའི་རིགས། །ལས་
ཉོན་ཆུ་ གཏེར་སྡུག་བསྔལ་རྦ་ཀློང་ཅན། །མཐའ་མེད་འཁོར་བའི་ རྒྱ་ མཚོ་ལས་
བརྒལ་ཏེ། །རྣམ་ གྲོལ་ནོར་བུའི་གླིང་དུའང་འགྲོ་འདོད་ན། །ཕུལ་བྱུང་ གཞུང་
བཟང་འདི་ལ་བསྟན་པའི་རིགས། །སྐྱེ་རྒ་ན་འཆི་མེད་པ་བདེ་ཆེན་གྱི། །དབྱིངས་
ལ་རྟག་རོལ་འགྲོ་ལ་མཆོག་སྩོལ་བའི། །ཐམས་ཅད་མཁྱེན་པའི་གྲོང་དུ་འཇུག་
འདོད་ན། །ཕུལ་བྱུང་གཞུང་བཟང་འདི་ལ་བསྟེན་པའི་རིགས། །ཚེ་འདི་བར་སྣང་
གློག་ལྟར་མྱུར་འགྲོ་ཞིང་། །འཇིག་རྟེན་ཕ་རོལ་བཤུལ་རིང་ཉམ་ང་ན། །གྲོགས་
དག་བག་མེད་སྦུན་པ་མ་འཕྱར་བར། །ཕུལ་བྱུང་གཞུང་བཟང་འདི་ལ་བསྟེན་པའི་
རིགས། །བདེ་ འདོད་ སྡུག་བསྔལ་ སྒྲུབ་ པའི་ ཁྱི་ ཕག་ གི །སྤྱོད་ ཚུལ་ སྤངས་ཏེ་
བཀའ་གདམས་དགེ་བའི་བཤེས། །དམ་པ་རྣམས་ཀྱི་རྣམ་ཐར་སྐྱོང་འདོད་ན། །
ཕུལ་བྱུང་གཞུང་བཟང་འདི་ལ་བསྟེན་པའི་རིགས། །དེ་ཕྱིར་ཚུལ་འདི་ལེགས་པར་
བཤད་པ་ལས། །ཐོབ་པའི་རྣམ་དཀར་དགེ་བ་ཅི་མཆིས་པ། །མ་ལུས་རང་གཞན་
- 197-



མཁྱེན་བརྩེའི་འོད་སྣང་ལས། པཎ་ཆེན་བློ་བཟང་ཆོས་ཀྱི་རྒྱལ་མཚན་གྱི་གསུང་སྐོར། །
དོན་རྣམས་སྒྲུབ་པའི་ ཕྱིར། །བླ་མེད་བྱང་ཆུབ་དམ་པ་ཐོབ་ཕྱིར་བསྔོ། །བདག་
ཀྱང་ཚེ་རབས་ཀུན་ཏུ་བཀའ་གདམས་ཀྱི། །བཤད་སྒྲུབ་བསྟན་པ་འཛིན་ཅིང་སྤེལ་
བ་ལ། །སྐུ་མཆེད་གསུམ་གྱི་མཛད་པ་རྣམ་ཐར་ཀུན། །གཅིག་ཏུ་བསྡུས་ནས་ཇི་
བཞིན་སྤྱོད་པར་ཤོག །
ཅེས་བྱང་ཆུབ་ལམ་གྱི་སྒྲོན་མའི་རྣམ་བཤད་ཕུལ་བྱུང་བཞད་པའི་དགའ་
སྟོན་ཞེས་བྱ་བ་འདི་ནི། ཡོངས་ཀྱི་དགེ་བའི་བཤེས་གཉེན་སངས་རྒྱས་བཀྲ་ཤིས་
པས་ནན་ཏན་དུ་བགྱིས་ཏེ། བསྐུལ་བའི་ངོར་མང་དུ་ཐོས་པའི་དགེ་སློང་བློ་བཟང་
ཆོས་ ཀྱི་ རྒྱལ་ མཚན་ དཔལ་ བཟང་ པོས་ ཉིད་ ཀྱི་རང་འགྲེལ་དང༌། ནག་ཚོའི་
འགྲེལ་པ་དང༌། སྟོན་པ་རིན་པོ་ཆེ་དང་། པོ་ཏོ་བའི་གསུང་སྒྲོས་གཞན་མང་པོ་
དང༌། ཁྱད་པར་དགེ་བཤེས་དོལ་པའི་བེའུ་བུམ་སྔོན་པོ་དང་། ཤ་ར་བའི་ལམ་
རིམ་ དང༌། སྣར་ ཐང་ པའི་ ལམ་ མཆོག་ དང་། གཞན་ ཡང་ བཀའ་ གདམས་ ཀྱི་
བསྟན་རིམ་མང་པོ་ཞིག་ལའང་བརྟེན་ཅིང་། ཁྱད་པར་སྙིགས་དུས་ཀྱི་རྒྱལ་བ་
གཉིས་པའི་ལེགས་པར་བཤད་པ་ལ་ གཞི་བགྱིས་ཏེ། བདག་ཅག་གི་སྟོན་པ་
མངོན་པར་བྱང་ཆུབ་པའི་ཟླ་ཚེས་ཁྱད་པར་ཅན་ལ། ཆོས་གྲྭ་ཆེན་པོ་བཀྲ་ཤིས་
ལྷུན་ པོའི་ གཟིམས་ ཁང་ དུ་ གྲུབ་ པར་ གཡར་ ཁྲལ་ དུ་ བསྩལ་ བ་ དགེ་ ལེགས་
འཕེལ།། །།
༈ ཨོཾ་སྭསྟི། ཕན་བདེའི་འབྱུང་གནས་རྒྱལ་བསྟན་ཡོངས་འདུའི་ལྗོན། །རབ་
རྒྱས་འགྲོ་ཀུན་ཐར་མཆོག་འབྲས་བཟང་ལ། །སྤྱོད་ཕྱིར་བཀྲ་ཤིས་ལྷུན་གྲུབ་ཆོས་
གྲྭ་ཆེར། །ཆོས་སྦྱིན་འཛད་མེད་དལ་འགྲོའི་རྒྱུན་འདི་སྤེལ། །སརྦ་ཛ་ག་ཏཾ།། །།
• 198 -



༄༅། །ལྟ་མགུར་ཨ་མ་ངོས་འཛིན་བཞུགས་སོ། །
༄༅། །ཨེ་མ་ཧོ། ཟབ་མོ་རྟེན་འབྱུང་གི་དེ་ཉིད་ངོ་མཚར། །ཇི་བཞིན་རྗེན་
པ་རུ་སྟོན་པའི་བླ་མ། །བཀའ་དྲིན་འཁོར་མེད་དེ་སྙིང་དབུས་བཞུགས་ཤིག །
གང་དྲན་ཐོལ་བྱུང་གི་ཚིག་གསུམ་སྨྲའོ། །
ཨ་མ་རྒན་མོ་དེ་ཡུན་རིང་སྟོར་བའི། །བུ་ཆུང་སྨྱོན་པ་ང་ཇི་ཞིག་ལྟར་ཏེ། །
ཨ་མ་དྲིན་ཅན་དང་ལྷན་ཅིག་འདུག་པ། །ངོ་མ་ཤེས་པ་དེ་ཤེས་ལ་ཁད་སྣང་ངོ༌། །
ཇོ་ཇོ་རྟེན་འབྱུང་དེས་ལྐོག་ཏུ་བསྙད་པས། །ཡིན་ཡིན་མིན་མིན་དེ་ཨེ་ཡིན་སྙམ་
མོ། །གཟུང་འཛིན་སྣ་ཚོགས་འདི་ཨ་མའི་འཛུམ་བག །སྐྱེ་འཆི་འཕོ་འགྱུར་འདི་
ཨ་མའི་རྫུན་ཚིག །བསླུ་མེད་ཨ་མ་ཡིས་ཁོ་བོ་བསླུས་སོ། །ཇོ་ཇོ་རྟེན་འབྱུང་དེས་
སྐྱོབ་པར་རེའོ། ། །
རྣམ་པ་གཅིག་ཏུ་ན་ཨ་མ་རྒན་མོ། །ཁོ་ནའི་དྲིན་གྱིས་ནི་གྲོལ་བར་རེ་སྟེ། །
གཟུང་འཛིན་འདི་ཉིད་ཀོ་འདི་ལྟར་ཡིན་ན། །དུས་གསུམ་རྒྱལ་བས་ཀྱང་སྐྱོབ་
ཐབས་མི་འདུག །འགྱུར་བ་སྣ་ཚོགས་འདི་འགྱུར་མེད་ཨ་མའི། །རྣམ་འགྱུར་ཡིན་
པས་ན་གྲོལ་རྒྱུར་འདུག་གོ །ཅིར་ཡང་མ་གྲུབ་པའི་བརྗོད་མེད་ཨ་མ། །ཅིར་ཡང་
བརྫུ་བ་ཡི་ཕར་བརྟེན་ཚུར་བརྟེན། །འདི་ག་ཙམ་ཞིག་ལ་གོ་རྒྱུ་འདུག་གོ །ཕ་རྒན་
བཙལ་བས་ནི་མ་རྙེད་པ་དེ། །མ་རྒན་རྙེད་པ་ཁོ་ཡིན་པར་འདུག་པའི། །ཨ་མའི་
པང་ནས་ནི་ཕ་རྒན་རྙེད་པས། །ཕ་མ་དྲིན་ཅན་གྱིས་བུ་ང་སྐྱོབ་སྐད། །གཅིག་མིན་
གཞན་མིན་གྱི་ཨ་མའི་བཞིན་རས། །ཇོ་ཇོ་རྟེན་འབྱུང་གི་མེ་ལོང་ནང་ན། །ཟིན་པ་
- 199 -



མཁྱེན་བརྩེའི་འོད་སྣང་ལས། ལྕང་སྐྱ་རོལ་པའི་རྡོ་རྗེའི་གསུང་སྐོར།
མེད་ཚུལ་གྱི་ཡོད་ཡོད་འདྲ་སྟེ། །སྨྱོན་པ་ང་འདྲའི་ནི་རྟོགས་དཔྱོད་མ་ཞུགས། །ཀླུ་
སྒྲུབ་ཟླ་གྲགས་ཀྱིས་ཞལ་ཆེམས་རླུང་བསྐུར། །འཇམ་དཔལ་སྙིང་པོ་ཡིས་བྱ་ཞིག་
བཏང་ བས། །ཐག་ རིང་ འཚོལ་ བ་ ཡིས་ དཀའ་ ལས་ བཤོལ་ ནས། །ལྷན་ཅིག་
གནས་པ་ཡི་མ་རྒན་མཐོང་རེ། །ད་ལྟ་རང་རེ་ཡི་བློ་གསལ་འགའ་ཞིག །ཚུགས་
ཐུབ་བདེན་གྲུབ་སོགས་བརྡ་ལ་ཞེན་པས། །སྣང་བ་ལིང་ལིང་དེ་རང་སོར་བཞག་
ནས། །དགག་རྒྱུ་ རྭ་ཅན་ཞིག་འཚོལ་བར་སྣང་སྟེ། །སྒྲིབ་བྲལ་ ཨ་མ་ཡི་བཞིན་
རས་དེ་ན། །ལང་ལང་ལིང་ལིང་དེ་ཡོད་སྐད་མི་འདུག །གནད་འགག་མ་ཕིགས་
པའི་བཤད་བཤད་མང་ན། །ཨ་མ་རྒན་མོ་དེ་བྲོས་དོགས་འདུག་གོ །ཡོད་ཞིག་
ཡོད་མོད་ཀྱང་ད་ལྟའི་འདི་འདྲའི། །རོང་རོང་འགལ་འདུ་ཅན་ཡིན་ཚོད་མི་སྣང༌། །
ཕ་མ་མཛའ་གཅུགས་ ཀྱིས་འབྲལ་མེད་བག་ཕེབས། །འཇམ་འཇམ་སྐྱིད་སྐྱིད་
ཅིག་ཡིན་པར་སྣང་ངོ༌། །བྱེ་མདོ་རྣམ་རིག་དང་ཤར་གསུམ་མཁན་པོས། །ཨ་མ་
གླང་ཆེན་གྱི་ཐལ་ཀར་གཟུགས་ལ། །བེམ་པོ་འཛུམ་རིས་ཀྱི་རྒྱ་སྟག་ཁྲ་བོ། །
འཛིན་ པ་ ཀླད་མེད་ཀྱི་སྤྲེའུ་སྨྱོན་པ། །གཉིས་མེད་ཚུགས་ཐུབ་ ཀྱི་དོམ་བུ་ངར་
མའི། །ཐ་སྙད་སྣ་ཚོགས་ཤིག་འདོགས་པར་མཛད་ཀྱང་། །ཨ་མ་རྒན་མོ་དེ་སྟོར་
ནས་འདུག་གོ །ས་རྙིང་ཀར་འབྲུག་གི་མཁས་གྲུབ་མང་པོས། །གསལ་སྟོང་འཛིན་
མེད་ཀྱི་རང་གི་རིག་པ། །ཀ་དག་ལྷུན་གྲུབ་ཀྱི་ཀུན་བཟང་རང་ཞལ། །མ་བཅོས་
ལྷན་སྐྱེས་ཀྱི་ཕྱག་རྒྱ་ཆེན་པོ། །ཡོད་མིན་མེད་མིན་གྱི་ཁས་བླངས་བྲལ་སོགས། །
སྣ་ཚོགས་ཐ་སྙད་ཀྱི་ཞལ་ཕོ་སྒྲོག་ཀྱང་། །གཤིས་ལུགས་ཐིག་པོ་ཞིག་ཡིན་ན་
ལེགས་ཏེ། །མཛུབ་མོ་འཛུག་ས་དེ་ཅི་ཞིག་ཡིན་ཨང་། །ཕྱི་དོན་མ་བཤིག་པའི་བློ་
འཚུབ་མི་དགོས། །དོན་སྨྲ་སྡེ་གཉིས་རྣམས་དགྱེས་དགྱེས་མཛོད་ཅིག །རང་རིག་
- 200 -



ལྟ་མགུར་ཨ་མ་ངོས་འཛིན།
མ་ཡིན་ཀྱང་ཚད་གཞལ་འཐད་པས། །རྣམ་རིག་སྨྲ་བ་ཀུན་དགྱེས་དགྱེས་མཛོད་
ཅིག །རང་ མཚན་ མ་ གྲུབ་ ཀྱང་རྟེན་འབྲེལ་བཀྲ་བས། །ཤར་གསུམ་ མཁན་ པོ་ཀུན་
དགྱེས་དགྱེས་མཛོད་ཅིག །གསལ་སྟོང་མི་འགལ་བའི་བཟུང་ཡང་ཆོག་གི །སློབ་
བཤད་རྒྱུད་འཛིན་རྣམས་དོགས་ཆུང་མི་དགོས། །ཀ་ནས་དག་ན་ཡང་བཟང་ངན་
འཐད་ པས། །རིག་ འཛིན་ ཞིག་པོ་རྣམས་བཟང་ཞེན་ མི་ དགོས། །བཅོས་ ནས་
བསྒོམས་ན་ཡང་ལྷན་སྐྱེས་འཆར་བས། །རྟོགས་ལྡན་རྒན་པོ་རྣམས་ཨུ་ཚུགས་མི་
དགོས། །ཡོད་མེད་སྤྲོས་བྲལ་དེ་ཁས་བླངས་ཆོག་པས། །རྟོགས་གེ་མགོ་མཁྲེགས་
རྣམས་ཚབ་ཚུབ་མ་བྱེད། །འོན་ཀྱང་གཞུང་ལུགས་ལ་སྦྱངས་པ་ཆུང་རྣམས། །ཐ་
སྙད་སྦྱོར་ཚུལ་ཞིག་མ་མཁྱེན་ཡིན་སྲིད། ཁོ་བོ་ཁྱེད་ཅག་ལ་མི་གུས་མ་ལགས། །
ཕོག་ཐུག་བྱུང་ན་ནི་བཟོད་པར་མཛོད་ཅིག ཁོ་བོ་ཀུན་ཤེས་ ཀྱི་ཤར་པོ་མིན་
ཡང་། །ཕ་མེས་ གཞུང་ ལུགས་ ཀྱི་ རྟ་ ཕོ་བཟང་ པོ། །རྟག་ སྦྱོར་ གུས་ སྦྱོར་གྱིས་
བཞོན་ཚུལ་མཁས་པས། ། གཅིག་རྡུགས་འཕྲང་ལས་ནི་ཐར་པར་རེའོ། །འཚོལ་
དགོས་མི་འདུག་སྟེ་འཚོལ་མཁན་རང་ཡིན། །བདེན་པར་མི་ཞེན་ཏེ་རྫུན་པ་ཉིད་
ཡིན། །རྫུན་པ་མི་འགོག་སྟེ་བདེན་པ་རང་ཡིན། །ཆད་མིན་རྟག་མིན་ལ་ངལ་
གསོས་ཆོག་གོ །ཨ་མ་མ་མཐོང་ཀྱང་མིང་ཙམ་ཞིག་གིས། །ཕ་མ་དྲིན་ཅན་དེ་ཡུན་
རིང་སྟོར་བ། །གན་ན་འདུག་པ་བཞིན་འཕྲད་པར་སྣང་གིས། །ཀླུ་སྒྲུབ་ཡབ་སྲས་
དེ་བཀའ་དྲིན་ཆེའོ། །བློ་བཟང་གྲགས་པ་དེ་བཀའ་དྲིན་ཆེའོ། ། དྲིན་ཅན་བླ་མ་དེ་
བཀའ་དྲིན་ཆེའོ། །བཀའ་དྲིན་གཟོ་ཐབས་སུ་ཨ་མ་མཆོད་དོ། །སྐྱེ་མེད་བརྗོད་
བྲལ་ གྱི་ ཨ་མ་རྒན་མོ། །རིག་པའི་བུ་ཆུང་དང་ལྷན་ཅིག་འཛོམས་ནས། །ཀུན་
བཟང་སྤྱོད་པ་ཡིས་དགའ་སྟོན་ཆེན་པོས། །མ་རྒན་འགྲོ་བ་ཀུན་གཏན་བདེར་
-201 -



ད་
མཁྱེན་བརྩེའི་འོད་སྣང་ལས། ལྕང་སྐྱ་རོལ་པའི་རྡོ་རྗེའི་གསུང་སྐོར།
འཁྲིད་དོ། །ཨེ་མ་ལ་རོལ་པའི་རྡོ་རྗེ། །ཨ་འོ་ལ་སྐྱིད་པའི་རྐང་བྲོ། །འོ་ན་ལ་འདི་
རུ་བརྡུངས་ནས། །ཨ་ཧོ་ལ་དཀོན་མཆོག་མཆོད་དོ། །ཞེས་པ་ཨ་མ་ངོ་ཤེས་ཀྱི་
རྫུན་ཚིག་བྲག་ཅའི་སྒྲ་དབྱངས་འདི་ཡང་དབུ་མ་ཆེན་པོ་ལ་ལྷག་པར་མོས་པའི་
ལྕང་སྐྱ་རོལ་པའི་རྡོ་རྗེས་སྤྲུལ་པའི་གནས་མཆོག་རི་བོ་རྩེ་ལྔར་སྨྲས་པའི་ཡི་གེ་པ་
ནི་དགེ་སློང་དགེ་ལེགས་ནམ་མཁའོ།། །།
བརྒྱད་ཁྲི་བཞི་སྟོང་ཆོས་ཚུལ་འདབ་བརྒྱའི་བཅུད། །ལྟ་བའི་མགུར་མ་པར་
དུ་ བསྐྲུན་ པའི་ མཐུས། །སྲིད་ པའི་ རྩ་ བ་ ཀུན་ རྨོངས་ དྲུང་ཕྱུང་ སྟེ། །ཤེས་ རབ་
མཆོག་གི་སྣང་བ་འབར་གྱུར་ཅིག། །།པར་འདི་སེར་ལྷོ་ཅུང་གྲྭ་དགེ་སློང་ངག་
དབང་དྲི་མེད་ནས་བཞེངས་པ། །མངྒ་ལཾ།། །།
- 202 -



༄༅། །ལྟ་བའི་ཉམས་མགུར་ཨ་མ་ངོས་འཛིན་གྱི་འགྲེལ་པ་
བདག་འཛིན་དགྲ་དཔུང་འཇོམས་པའི་
མཚོན་ཆ་སྐལ་ལྡན་པདྨོ་བཞད་པའི་
ཉིན་བྱེད་ཅེས་བྱ་བ་
བཞུགས་སོ། །
༄༅། །ན་ མོ་ གུ་ རུ། ཀུན་ ཁྱབ་ ཀུན་ གྱི་ བྱེད་ པོ་ གཅིག་ ཉིད་ སྲིད་ ཞིའི་
གཟུགས་ཀྱིས་ཀུན་ལ་འཁྱུད། །རྒྱལ་དང་རྒྱལ་སྲས་སློབ་མར་བཅས་པའི་ཚོགས་
ཀྱི་གཙོ་བོ་ཐམས་ཅད་མཁྱེན། །མཐའ་ཡས་མཐའ་མེད་འགྲོ་བའི་སྐྱབས་མཆོག་
རྗེ་བཙུན་བླ་མ་སྲིད་མཐའི་བར། །གཙུག་རྒྱན་གཙུག་གི་ནོར་བུས་གུས་བཏུད་
འབྲལ་མེད་སྙིང་གི་པད་མཚོར་བཞུགས། །རིང་མོ་ཞིག་ནས་འགྲོ་ལ་རྗེས་ཆགས་
བརྩེ་བ་སྙིང་རྗེ་ཆེན་པོའི་གར། །ཡེ་ཤེས་ལྔ་ཡི་འཇའ་ཚོན་འཕྲུལ་གྱི་གསུམ་ལྡན་
རྡོ་རྗེ་འཛིན་པའི་སྐུར། །ཡོངས་བཞེངས་བློ་བཟང་རྒྱལ་བའི་མདོ་སྔགས་བསྟན་
པའི་བདག་པོ་གཅིག་པུ་ཉིད། །སྲིད་ཞིའི་སྒྲོན་མེའི་རོལ་པའི་རྡོ་རྗེ་ཞེས་གྲགས་
གང་ དེའི་ ཞལ་ སྒོ་ལས། །ལེགས་འོངས་ གསང་ཆེན་བདུད་ རྩིའི་ སྙིང་ པོ་ ཆེ། །
བསྲུབས་ སྐྱེས་ བདེ་ སྟོང་ རི་བོང་ འཛིན་ པ་ཉིད། །རྟོགས་ དཀའི་ སྤྲིན་ གྱིས་ མ་
བསྒྲིབས་རྗེན་པ་རུ། །སྟོན་མཛད་རྨད་བྱུང་གཏམ་གྱི་འགྲེལ་པ་འདི། ཁོ་བོའི་བློ་
གྲོས་ཤར་རིའི་རྩེ་ལས་འོངས། །མི་ཤེས་རྨོངས་པའི་མུན་པ་ཀུན་འཇོམས་ཤིང་། །
ཆོས་ཀུན་དེ་ཉིད་རྗེན་པར་སྟོན་པ་འདི། །མཁས་དབང་དཔྱོད་ལྡན་རྣམས་ཀྱི་སྙིང་
- 203 -



མཁྱེན་བརྩེའི་འོད་སྣང་ལས། ཨ་ཆི་ཐུ་ནོ་མན་ཧན་དུ་འབོད་པའི་གསུང་སྐོར།
ནོར་ཡིན། །རྣམ་དཔྱོད་བློ་གྲོས་ལུས་མཛེས་ཤིང་། །ཐོས་བསམ་སྒོམ་པའི་ཟུར་
མིག་ཅན། །མཁས་དབང་འཆི་མེད་བུ་མོའི་ཚོགས། །མགྲིན་པ་མཛེས་བྱེད་རྒྱན་
དུ་ལོངས། །
དེ་ལ་འདིར་འགྲོ་བ་ཀུན་གྱི་མ་འདྲིས་པའི་མཛའ་བཤེས་ཆེན་པོ་མཉམ་
མེད་ཤཱཀྱའི་རྒྱལ་པོ་དེ་ཉིད་ཀྱི་བསྟན་པའི་སྙིང་པོ་གསེར་ཞུན་ཅོད་པན་འཆང་བའི་
མདོ་སྔགས་ཀྱི་བསྟན་པའི་སྣང་བྱེད་དམ་པ་ཧེ་རུ་ཀ་དཔལ་དུས་མཐར་ངུར་སྨྲིག་
གི་རྒྱལ་མཚན་འཆང་བ་ལྕང་སྐྱ་རོལ་པའི་རྡོ་རྗེ་གང་གི་ཐུགས་ཉམས་སུ་འཁྲུངས་
པའི་བདེ་སྟོང་གི་ཡེ་ཤེས་རྗེན་པར་སྟོན་པ་ཨ་མ་ངོས་འཛིན་དུ་གྲགས་པའི་ཉམས་
མགུར་འདི་ཉིད་ཀྱི་འགྲེལ་པ་མདོ་ལུགས་རྐྱང་པའི་ཕྱོགས་སུ་འཇམ་དབྱངས་
བཞད་ པའི་ རྡོ་ རྗེས་ བཀྲལ་ ཟིན་ ཀྱང་། གསུང་མགུར་ གྱི་ དགོངས་ གཞི་དངོས་
སྔགས་ལུགས་སུ་འདུག་གཤིས་དེ་དོན་བཞིན་ཉུང་ངུའི་ཚིག་གིས་འགྲེལ་པ་ལ།
ཀླད་ཀྱི་དོན། གཞུང་གི་དོན། མཇུག་གི་དོན་ནོ། །དང་པོ་ལ་གཉིས། མཆོད་པར་
བརྗོད་པ་དང༌། རྩོམ་པར་དམ་བཅའ་བའོ། །དང་པོ་ནི། ཨེ་མ་ཧོ། ཟབ་མོ་རྟེན་
འབྱུང་གི་དེ་ཉིད་ངོ་མཚར། །ཇི་བཞིན་རྗེན་པ་རུ་སྟོན་པའི་བླ་མ། །བཀའ་དྲིན་
འཁོར་མེད་དེ་སྙིང་དབུས་བཞུགས་ཤིག་ཅེས་སོ། །
དོན་ནི། ཨེ་མ་ཧོ་ཞེས་པས་རྒྱུད་ཀུན་གྱི་གླིང་གཞིའི་ཨེ་ཝཾ་གྱི་དོན་ཐོབ་བྱ་
འབྲས་བུའི་ཨེ་ཝཾ། ཐོག་བྱེད་ལམ་གྱི་ཨེ་ཝཾ། འདྲེན་བྱེད་རྟགས་ཀྱི་ཨེ་ཝཾ་གསུམ་
ག་མཚོན་ཏེ། ཨེ་ཡིག་གིས་ཐབས་བདེ་བ་ཆེན་པོ་དང་། མ་ཡིག་གི་ཤེས་རབ་སྟོང་
པ་ཉིད། ཧོ་ཡིག་གིས་དེ་ཉིད་ཟུང་དུ་འཇུག་པ་མཚོན་པའི་ཕྱིར། དེ་ཡང་ཡིན་ཏེ།
ཨེ་ཡིག་གིས་ཆོས་ཀུན་གྱི་འབྱུང་གནས་རྣམ་ཐར་སྒོ་གསུམ་མཚོན་པར་བཤད་ལ།
- 204 -



ལྟ་མགུར་ཨ་མ་ངོས་འཛིན་གྱི་འགྲེལ་པ།
མཚོན་བྱ་བདེ་བ་ཆེན་པོའི་ཡེ་ཤེས་ཀྱིས་ཀྱང་འཁོར་འདས་བཟང་ངན་གྱི་རྣམ་
འགྱུར་མཐའ་དག་སྣང་ཆ་དག་པ་དང་མ་དག་པར་བསྐྱེད་པས་ན། དེ་ཉིད་ཆོས་
ཀུན་གྱི་འབྱུང་གནས་ཡིན་པའི་ཕྱིར། མ་ཡིག་གིས་རྣམ་རབ་སྟོང་པ་ཉིད་མཚོན་
ཏེ། སྔགས་ལུགས་ཀྱི་ཤེས་རབ་འོད་གསལ་དེ་ཉིད་ལས་ལུགས་འབྱུང་ལྡོག་གི་
དབང་གིས་དག་མ་དག་གི་སྣང་ཆ་བསྐྱེད་པས། བུ་བསྐྱེད་པས་ན་མ་དང་འདྲ་བའི་
ཕྱིར། ཧོ་ཡིག་གིས་ཟུང་འཇུག་མཚོན་ཏེ། ཧོ་ཞེས་བྱ་བ་ནི་དགའ་བའི་ཚིག་ཡིན་
ལ༑ ཟུང་འཇུག་གི་ཡེ་ཤེས་རང་རྒྱུད་ལ་སྐྱེས་པ་ན། རང་གཞན་གྱི་དོན་མཐའ་
དག་འབད་མེད་དུ་འགྲུབ་པས་ཤིན་ཏུ་དགའ་བར་བྱ་རིགས་པའི་ཕྱིར། དེ་ལྟ་བུའི་
བདེ་སྟོང་གི་ཡེ་ཤེས་དེ་ཉིད་སོ་སྐྱེ་ཉན་རང་། སྔགས་ལམ་ལ་མ་ཞུགས་པའི་བྱང་
སེམས་ བདག་ཉིད་ཆེན་པོ་རྣམས་ ཀྱིས་ ཀྱང་རྟོགས་མི་ནུས་ལ། དེར་མ་ཟད་
སྔགས་ལམ་ལ་ཞུགས་པའི་བྱང་སེམས་རྣམས་ཀྱིས་ཀྱང་རིམ་པ་བཞི་པའི་དོན་གྱི་
འོད་གསལ་མ་ཐོབ་བར་དུ་རྗེན་པ་རུ་རྟོགས་པར་མི་ནུས་པས་ཟབ་མོ་ཞེས་བྱ་ལ།
ཇི་ལྟ་བ་བཞིན་རྗེན་པར་རྟོགས་པ་ནི་སྔགས་ཀྱི་ལམ་འདི་ནས་མ་གཏོགས་མི་
འབྱུང་སྟེ། རྗེན་པ་ཞེས་པ་ནི་དཔེར་ན་གོས་ཀྱི་སྒྲིབ་བྱེད་དང་བྲལ་བའི་ལུས་ལ་
ལུས་རྗེན་པའམ་གཅེར་བུར་འབོད་པ་བཞིན། ཤིན་ཏུ་ཕྲ་བའི་སེམས་ཀྱིས་གནས་
ལུགས་མངོན་སུམ་དུ་མཐོང་བ་ལ་སྒྲིབ་བྱེད་ཀྱི་དྲི་མ་སྣང་མཆེད་ཐོབ་གསུམ་གྱི་
སྒྲིབ་གཡོགས་དང་བྲལ་བ་མདོ་ལུགས་ལ་མེད་པའི་ཕྱིར། དེ་ཉིད་ངོ་མཚར་བ་
ཡང་ཡིན་ཏེ། ཇི་བཞིན་རྒྱུད་ལ་སྐྱེས་པ་ལྟ་ཅི། གོ་བ་རྣམ་དག་ཆགས་པས་ཀྱང་
སྲིད་པ་ཧྲུལ་པོར་བྱེད་པའི་ཕྱིར། དེ་ལྟ་བུའི་དོན་སྟོན་པའི་དྲང་དོན་གྱི་བླ་མ་དེ་
ཉིད་བཀའ་དྲིན་འཁོར་མཐའ་མེད་པ་ཡིན་ཏེ། བདེ་ལེགས་ཀུན་གྱི་རྩ་བར་རྗེས་
- 205 -



མཁྱེན་བརྩེའི་འོད་སྣང་ལས། ཨ་ཆི་ཐུ་ནོ་མན་ཧན་དུ་འབོད་པའི་གསུང་སྐོར།
འཇུག་ལ་འདོམས་པའི་ཕྱིར་དང་། འཆད་པ་དང་རྒྱུད་དོན་མངོན་དུ་འགྱུར་བ་
སོགས་བླ་མའི་བྱིན་རླབས་ཁོ་ན་ལ་རག་ལས་པས་ན་དེ་ལྟ་བུའི་དྲང་དོན་བཞིན་
ལག་གི་རྣམ་པ་ཅན་གྱི་བླ་མ་དེ་ཉིད་ཐོབ་བྱ་ངེས་དོན་གྱི་བླ་མའི་ངོ་བོར་སེམས་
ཉིད་སྤྲོས་པ་དང་བྲལ་བར། སྙིང་ག་ཆོས་ཀྱི་འཁོར་ལོ་རྩ་འདབ་བརྒྱད་པའི་ཕོ་
བྲང་པདྨའི་དབུས་དེར། དབང་ཕྱུག་བརྒྱད་ལྡན་གྱི་ངོ་བོར་རྟག་ཏུ་བཞུགས་ཤིག་
མཆོད་པར་བརྗོད་པའོ། །
གཉིས་པ་ནི། གང་དྲན་ཐོལ་བྱུང་གི་ཚིག་གསུམ་སྨྲའོ། །ཞེས་སོ། །དོན་ནི།
རྩོམ་པ་པོ་རོལ་པའི་རྡོ་རྗེ་ཉིད་ཀྱི་ཐུགས་རྒྱུད་ལ་གང་དྲན་པའམ་གང་མངའ་བའི་
བདེ་སྟོང་གི་ཡེ་ཤེས་དེ་ཉིད། ཐུགས་བརྩེ་བ་སྙིང་རྗེ་ཆེན་པོས་བསྐྱོད་པའི་གཞན་
དབང་དུ་གྱུར་ཏེ་སྦ་གསང་མེད་པར་ལྷུག་པར་དོན་གྱི་གནད་རྣམས་ཚིག་ཉུང་ངུས་
སྟོན་པས་ན། ཚིག་གསུམ་སྨྲའོ་ཞེས་པའོ། །གཉིས་པ་གཞུང་གི་དོན་ལ་གཉིས།
མདོར་བསྟན་པ་དང་། རྒྱས་པར་བཤད་པའོ། །དང་པོ། ཨ་མ་རྒན་མོ་དེ་ཡུན་
རིང་སྟོར་བའི། །བུ་ཆུང་སྨྱོན་པ་ང་ཇི་ཞིག་ལྟར་ཏེ། །ཨ་མ་དྲིན་ཅན་དང་ལྷན་ཅིག་
འདུག་པ། །ངོ་མ་ཤེས་པ་དེ་ཤེས་ལ་ཁད་སྣང་ངོ༌། །ཇོ་ཇོ་རྟེན་འབྱུང་དེས་ལྐོག་ཏུ་
བསྙད་པས། །ཡིན་ཡིན་མིན་མིན་དེ་ཨེ་ཡིན་སྙམ་མོ། །ཞེས་སོ། །
དོན་ནི། ཨ་མ་རྒན་མོ་ཞེས་པ་ནི་མའི་འོད་གསལ་ལ་བྱ་ལ། དེ་ཡང་མའི་
འོད་གསལ་ཞེས་པ་རང་ཅག་སོ་སོ་སྐྱེ་བོ་རྣམས་ཀྱི་ཤིན་ཏུ་ཕྲ་བའི་སེམས་རང་
སྟེང་ངམ་རང་བཞིན་ལ་དྲི་མའི་བསླད་པ་མ་ཞུགས་པ་གཞི་དུས་ཀྱི་ཆོས་སྐུར་
གྲགས་པ་དེ་ཡིན་ལ། དེ་ཉིད་ཤི་བའི་དུས་དང་། བར་དོ་དང་། བརྒྱལ་བ་དང་།
གཉིད་ལོག་པ་དང༌། གླལ་བ་དང་། འཁྲིག་པའི་དུས་ཏེ་གནས་སྐབས་ལྔའམ་དྲུག་
-
- 206 -



ལྟ་མགུར་ཨ་མ་ངོས་འཛིན་གྱི་འགྲེལ་པ།
ཏུ་མངོན་དུ་གྱུར་ཀྱང་། སོ་སོ་སྐྱེ་བོ་རྣམས་ཀྱི་རྟོགས་པར་མི་ནུས་ལ། དེ་ཉིད་ལ་
ཨ་མ་ཞེས་པའི་རྒྱུ་མཚན་ནི། བུ་དང་བུ་མོ་དང་། ཚ་རིགས་སོགས་བཟང་ངན་སྣ་
ཚོགས་སྐྱེད་པར་བྱེད་པ་ལ་འཇིག་རྟེན་ན་མར་གྲགས་བཞིན་དུ། མའི་འོད་གསལ་
དེ་ལས་ལུགས་ལྡོག་གི་ཉེར་ཐོབ་སོགས་གྲུབ་སྟེ། མ་དག་པ་འཁོར་བའི་སྣང་ཆ་
དང༌། དེ་ཉིད་ཇི་བཞིན་རྟོགས་པ་ལས། དག་པ་ཡེ་ཤེས་ཀྱི་སྣང་ཆ་རྣམས་བསྐྱེད་
པའི་ཕྱིར། རྒན་མོ་ཡང་ཞེས་བྱ་སྟེ་ཡུན་རིང་དུབ་པ་ལ་རྒས་པའི་ཐ་སྙད་འདོགས་
པ་ལྟར། དེ་ལྟ་བུའི་སེམས་ཤིན་ཏུ་ཕྲ་བ་དེ་ཉིད་ཐོག་མ་མེད་པ་ནས་ད་ལྟའི་བར་
འགྱུར་བ་མེད་པར་གནས་པས་ན་རྒན་མོའི་སྒྲས་བསྟན་པའི་ཕྱིར། དེ་བུས་ཡུན་
རིང་སྟོར་བ་ནི། སྔོན་ནས་ད་ལྟའི་བར་ཇི་ལྟ་བ་བཞིན་རྟོགས་མ་ཐུབ་པ་སྟེ་ངོ་མ་
ཤེས་པའི་དོན་ནོ། །
བུ་ ཆུང་ སྨོན་ པ་ ནི་ཉོན་མོངས་ པས་ བསླད་ པའི་ སེམས་ རགས་ པའོ། །
སེམས་དེས་ཇི་ཞིག་ལྟར་ཏེ་བླ་མའི་དྲིན་གྱིས་མའི་འོད་གསལ་དེ་དང་ལྷན་ཅིག་ཏུ་
འདུག་པའི་སྟོང་པ་ཉིད་གཉིས་སྟོང་ཉིད་དང་སྟོང་གཞིའི་ཚུལ་དུ་གནས་པ་ངོ་མ་
ཤེས་པ་དེ་ཤེས་ལ་ཁད་དེ་ རིང་པོར་མི་ཐོགས་པར་རྟོགས་པར་འགྱུར། རྟོགས་
ལུགས་ཀྱང་ཇོ་ཇོའི་སྒྲས་བསྟན་པའི་རྟེན་འབྱུང་བསོད་ནམས་ཀྱི་ཚོགས་ཀྱིས་གཙོ་
བོ་བདེ་བ་ཆེན་པོའི་ཡེ་ཤེས་བསྐྱེད་པའི་ལམ་རྣམས་ཀྱི་བྱེད་པ་ལ་བརྟེན་ནས།
ལྐོག་ཏུ་བསྙད་པས་དོན་གཞན་གྱིས་ཤེས་པར་མི་ནུས་པ་དང་པོར་དོན་སྤྱི་དང་།
དེ་རྗེས་མངོན་སུམ་དུ་རྟོགས་པས་ཡིན་ཡིན་དང༌། ཐུན་མོང་བའི་སྟོང་པ་ཉིད་
རྟོགས་ལུགས་ལྟར་ཡང་མིན་ཞིང་། ཐུན་མོང་མིན་པའི་སེམས་ རགས་པ་སྣང་
མཆེད་ཐོབ་གསུམ་ལྟ་བུས་རྟོགས་པ་ལྟར་ཡང་མིན་པས་མིན་མིན་ནོ། །ཨེ་ཡིན་
-207-



མཁྱེན་བརྩེའི་འོད་སྣང་ལས། ཨ་ཆི་ཐུ་ནོ་མན་ཧན་དུ་འབོད་པའི་གསུང་སྐོར།
སྙམ་མོ་ཞེས་པ་ནི། དོན་དེ་ལྟར་ཡིན་པར་སེམས་ཀྱང་མངོན་སུམ་དུ་མ་རྟོགས་
པས་ཁ་ཚོན་གཅོད་དཀའོ་ཞེས་ཁེངས་སྐྱུང་བའོ། །
གཉིས་པ་རྒྱས་པར་བཤད་པ་ལ་གསུམ། བདེ་སྟོང་ཟུང་འཇུག་གི་ཡེ་ཤེས་
དངོས་བཤད་པ། གྲུབ་མཐའ་སྨྲ་བ་གཞན་གྱི་འདོད་པ་བརྗོད་པ། རང་ཉིད་ཀྱིས་
ཟབ་མོའི་ལྟ་བ་ཇི་ལྟར་བཙལ་བའི་ཚུལ་ལོ། །དང་པོ་ལ་གསུམ། ཆོས་ཐམས་ཅད་
བདེ་སྟོང་གི་ཡེ་ཤེས་གཅིག་པུའི་རྣམ་འགྱུར་དུ་ངོ་སྤྲོད་པ། སྣང་སྟོང་ཟུང་འཇུག་ཏུ་
ངོ་སྤྱོད་པ། རྒྱུད་སྟེང་དུ་བསྐོར་ནས་བསྟན་ཚུལ་ལོ། །དང་པོ་ལ་གཉིས། དངོས་
དང༌། མཐར་ཐུག་གི་འབྲས་བུ་བདེ་སྟོང་དབྱེར་མེད་ལ་རག་ལས་ཚུལ་ལོ། །དང་
པོ་ནི་གཟུང་འཛིན་སྣ་ཚོགས་འདི་ཨ་མའི་འཛུམ་བག །སྐྱེ་འཆི་འཕོ་འགྱུར་འདི་
ཨ་མའི་རྫུན་ཚིག །བསླུ་མེད་ཨ་མ་ཡིས་ཁོ་བོ་བསླུས་སོ། །ཇོ་ཇོ་རྟེན་འབྱུང་དེས་
སྐྱོབ་པར་རེའོ། །ཞེས་སོ། །
དོན་ནི། ཕྱི་གཟུང་བ་ཡུལ་གྱི་རྣམ་པ་དང༌། ནང་འཛིན་པ་སེམས་ཀྱི་སྣང་
ཆ་དག་མ་དག་འདི་ཀུན་ཨ་མ་ཤིན་ཏུ་ཕྲ་བའི་རླུང་སེམས་ཀྱི་རྣམ་འགྱུར་བསླུ་བའི་
འཛུམ་བག་ ལྟར་ དོན་ གནས་མ་ ཡིན་ཞིང་། སྐྱེ་འཆི་འཕོ་འགྱུར་བདེ་སྡུག་སྣ་
ཚོགས་འདི་རླུང་སེམས་ཁོ་རང་གི་རང་བཞིན་ལ་མ་གྲུབ་ཀྱང་སྣང་ཙམ་དུ་སྟོན་
པའི་རྫུན་པ་ཡིན་པས། བསླུ་བ་མེད་པ་ཨ་མ་རང་བཞིན་སྟོང་པ་ཉིད་དམ་ཤིན་ཏུ་
ཕྲ་བའི་རླུང་སེམས་ཀྱི་རྣམ་འགྱུར་ལས། ལས་རླུང་ཀུན་རྟོག་སྲིད་པའི་དྲྭ་བ་རྣམས་
སྤྲུལ་པས་ཁོ་བོ་སོ་སོའི་སྐྱེ་བོ་རྣམས་བསླུས་སོ། །དེས་ན་ཇོ་ཇོ་རྟེན་འབྱུང་སྟེ་ཀུན་
རྫོབ་ཐབས་ཀྱི་ཆ་བསོད་ནམས་ཀྱི་ཚོགས་བདེ་བ་ཆེན་པོའི་ཡེ་ཤེས་ནུས་པ་མཐུ་
ཅན་དུ་བྱས་ཏེ། དག་མ་དག་གི་སྒྱུ་མའི་སྐུ་བསྒྲུབས་ནས་འཁོར་བའི་འཇིགས་པ་
- 208 -



ལྟ་མགུར་ཨ་མ་ངོས་འཛིན་གྱི་འགྲེལ་པ།
ལས་སྐྱོབ་པར་རེའོ། །ཞེས་པའོ། །གཉིས་པ་ལ་གཉིས། འབྲས་བུ་ཟུང་འཇུག་གི་
སྐུ་འགྲུབ་པ་བདེ་སྟོང་གི་ཡེ་ཤེས་ཁོ་ན་ལ་རག་ལས་པར་བསྟན་པ་དང་། གྲོལ་
བའི་གཏན་ཚིགས་སོ། །དང་པོ་ནི། རྣམ་པ་གཅིག་ཏུ་ན་ཨ་མ་རྒན་མོ། ཁོ་ནའི་
དྲིན་གྱིས་ནི་གྲོལ་བར་རེ་སྟེ། །གཟུང་འཛིན་འདི་ཉིད་ཀོ་འདི་ལྟར་ཡིན་ན། །དུས་
གསུམ་རྒྱལ་བས་ཀྱང་སྐྱོབ་ཐབས་མི་འདུག །ཅེས་སོ། །
དོན་ནི། རྣམ་པ་གཅིག་ཏུ་ན་ཨ་མ་རྒན་མོ་ཤིན་ཏུ་ཕྲ་བའི་རླུང་སེམས་སྤྲོས་
པ་མཐའ་དག་བྲལ་བ་བདེ་སྟོང་གི་ཡེ་ཤེས་འདི་ཉིད་ཁོ་ན་ལམ་གྱི་སྲོག་ཏུ་བྱས་ཏེ་
བསྒོམས་ན་སྒྲིབ་གཉིས་ཀྱི་འཆིང་བ་ལས་གྲོལ་བར་འགྱུར་མོད། འོན་ཀྱང་དེ་
ལྟར་དུ་རེ་ཡང་གཟུང་བ་དང་འཛིན་པའི་ཆོས་རང་ཅག་སོ་སྐྱེ་རྣམས་ལ་སྣང་བ་
འདི་ལྟར་དོན་སྟེང་ནས་གྲུབ་པ་ཞིག་ཡིན་ན། དུས་གསུམ་གྱི་རྒྱལ་བ་ཐམས་ཅད་
ཀྱིས་ཀྱང་སྐྱོབ་ཐབས་མེད་དེ། འདི་དག་རང་ཅག་ལ་རང་ངོས་ནས་གྲུབ་པར་སྣང་
བ་ལྟར། སྣང་ཚུལ་དེ་ལྟར་དུ་གྲུབ་ན། སྐྱོན་རྣམས་གང་ལ་ཡང་ལྟོས་མེད་དུ་གྲུབ་
དགོས། དེ་ལྟར་ན་སྐྱོན་ཟད་པ་དང༌། ཡོན་ཏན་འཕེལ་བ་ཡང་མི་རུང་བས། ཐར་
པ་དང་ཐམས་ཅད་མཁྱེན་པ་གང་ཡང་མི་སྲིད་ཅེས་པའོ། །གཉིས་པ་ནི། འགྱུར་
བ་སྣ་ཚོགས་འདི་འགྱུར་མེད་ཨ་མའི། །རྣམ་འགྱུར་ཡིན་པས་ན་གྲོལ་རྒྱུར་འདུག་གོ །
ཞེས་སོ། །
དོན་ནི། གཟུང་འཛིན་ གྱི་ཆོས་འདི་དག་རང་ཅག་ལ་སྣང་བ་ལྟར་རང་
བཞིན་གྱིས་གྲུབ་ན་འཁོར་བ་ལས་གྲོལ་བ་མི་སྲིད་ཀྱང་། རྟེན་འབྲེལ་གྱི་འགྱུར་
བ་སྣ་ཚོགས་འདི་དུས་རྟག་ཏུ་འགྱུར་བ་མེད་པའི་བདེ་སྟོང་གི་ཡེ་ཤེས་ཨ་མར་
གྲགས་པ་དེ་ཉིད་ཀྱི་རྣམ་འགྱུར་ཡིན་པས། ཀུན་རྟོག་གཡོ་བྱེད་ཀྱི་རླུང་རྣམས་
- 209 -



མཁྱེན་བརྩེའི་འོད་སྣང་ལས། ཨ་ཆི་ཐུ་ནོ་མན་ཉན་དུ་འབོད་པའི་གསུང་སྐོར།
བསྒོམས་སྟོབས་ཀྱིས་སྙིང་གའི་མི་ཤིགས་པའི་ཐིག་ལེ་ལ་བསྡུས་པ་ལ་བརྟེན་
ནས་གཟུང་འཛིན་གྱི་རྣམ་རྟོག་ལས་གྲོལ་བར་འགྱུར་ཞེས་པའོ། །
གཉིས་པ་སྣང་སྟོང་ཟུང་འཇུག་ཏུ་ངོ་སྤྲོད་པ་ལ་གཉིས། དངོས་ཀྱི་དོན་
དང་། བདེ་སྟོང་གི་ཡེ་ཤེས་ངོས་གཟུང་བའོ། །དང་པོ་ནི། ཅིར་ཡང་མ་གྲུབ་པའི་
བརྗོད་མེད་ཨ་མ། །ཅིར་ཡང་བརྫུ་ བ་ཡི་ཕར་བརྟེན་ཚུར་བརྟེན། །འདི་ག་ཙམ་
ཞིག་ལ་གོ་རྒྱུ་འདུག་གོ །ཕ་རྒན་བཙལ་བས་ནི་མ་རྙེད་པ་དེ། །མ་རྒན་རྙེད་པ་ཁོ་
ཡིན་པར་འདུག་པས། །ཨ་མའི་པང་ནས་ནི་ཕ་རྒན་རྙེད་པས། །ཕ་མ་དྲིན་ཅན་
གྱིས་བུ་ང་སྐྱོབ་སྐད། །ཅེས་སོ། །
དོན་ནི། དོན་དམ་པར་ཅིར་ཡང་མ་གྲུབ་ པའི་བརྗོད་མེད་ ཨ་མ་འོད་
གསལ་ཆོས་ཀྱི་སྐུ་དེ་ཉིད་མ་དག་པའི་བག་ཆགས་ཀྱི་མཐུ་ལ་བརྟེན་ནས་ལས་
རླུང་གཡོས་ཏེ། དག་མ་དག་སྣ་ཚོགས་སུ་བརྫུ་བ་སྟེ་འཆར་བའི་རྟེན་འབྱུང་དང་
ཨ་མ་སྟོང་པ་ཉིད་གཉིས་ཕར་བརྟེན་ཚུར་བརྟེན་ཙམ་ལས་རང་ངོས་ནས་མ་གྲུབ་
པར་གོ་ཞིང་། དེ་ཡང་ཕ་རྒན་གྱི་སྒྲས་བསྟན་པའི་བདེ་བ་ཆེན་པོའི་ཡེ་ཤེས་ཀུན་
རྫོབ་ཐབས་ཀྱི་ཆ་རྣམས་བཏགས་དོན་བཙལ་བས་མ་རྙེད་པ་དེ་ག་མ་རྒན་སྟོང་པ་
ཉིད་ཀྱི་གནས་ཚུལ་རྙེད་པ་ཡིན་ལ། དེ་ཡང་སྔགས་ཀྱི་སྐབས་འདིར་རྡོ་རྗེའི་ལུས་
ལ་གནད་དུ་བསྣུན་པ་ལ་བརྟེན་ནས་རླུང་དབུ་མར་ཞུགས་གནས་ཐིམ་གསུམ་
བྱས་པའི་འོད་གསལ་གྱི་ཨ་མ་དེ་ཉིད་ཀྱི་པང་ན་འབྲལ་བ་མེད་པར་འཁྱུད་པའི་
བདེ་བ་ཆེན་པོའི་ཡེ་ཤེས་ཕ་མ་དྲིན་ཅན་གྱིས་བུ་རང་ཅག་རྣམས་སྒྲིབ་གཉིས་ཀྱི་
རྒུད་པ་ལས་སྐྱོབ་པའི་ཕྱིར། གཉིས་པ་ནི། གཅིག་མིན་གཞན་མིན་གྱི་ཨ་མའི་
བཞིན་རས། །ཇོ་ཇོ་རྟེན་འབྱུང་གི་མེ་ལོང་ནང་ན། །ཟིན་པ་མེད་ཚུལ་གྱི་ཡོད་ཡོད་
- 210 -



-
ལྟ་མགུར་ཨ་མ་ངོས་འཛིན་གྱི་འགྲེལ་པ། །
འདྲ་ སྟེ། །སྨོན་ པ་ ང་ འདྲའི་ ནི་རྟོག་དཔྱོད་མ་ཞུགས། །ཞེས་སོ། །དོན་ནི། འོད་
གསལ་གྱི་སེམས་རང་གི་སྟོང་གཞི་དང་ལྡོག་པ་གཅིག་མ་ཡིན་ཞིང་། དེ་དང་རང་
བཞིན་གཞན་མ་ཡིན་པའི་ཨ་མའི་བཞིན་རས་ཇོ་ཇོ་སྒྱུ་མའི་ལུས་མེ་ལོང་ནང་གི་
གཟུགས་བརྙན་ལྟ་བུ་འཇའ་ཚོན་བཞིན་དུ་ཡོད་ཡོད་འདྲ་ཡང་ཟིན་པ་མེད་པའི་སྐུ་
དག་པ་སྒྱུ་མའི་སྐུ་དང་། ཐུགས་དག་པ་དོན་གྱི་འོད་གསལ་གཉིས་སྐུ་ཐུགས་ངོ་བོ་
དབྱེར་མེད་པའི་ཚུལ་དུ་མཆིས་ཀྱང་ལས་རླུང་ཀུན་རྟོག་གིས་བཅིངས་པའི་སྨོན་པ་
སོ་སོ་སྐྱེ་བོ་རྣམས་ཀྱིས་རྟོག་དཔྱོད་ཙམ་ཡང་མ་ཞུགས་ཞེས་པའོ། །
གསུམ་པ་ལ་གཉིས། དངོས་ཀྱི་དོན་དང་། རང་རེའི་རྗེས་འབྲངས་འགའ་
ཞིག་གི་འཁྲུལ་བ་དགག་པའོ། །དང་པོ་ནི། ཀླུ་སྒྲུབ་ཟླ་གྲགས་ཀྱིས་ཞལ་ཆེམས་
རླུང་བསྐུར། །འཇམ་དཔལ་སྙིང་པོ་ཡིས་བྱ་ཞིག་བཏང་བས། །ཐག་རིང་འཚོལ་
བ་ཡི་དཀའ་ལས་བཤོལ་ནས། །ལྷན་ཅིག་གནས་པ་ཡི་མ་རྒན་མཐོང་རེ། །ཞེས་
སོ། ། དོན་ནི། ཀླུ་སྒྲུབ་དང་ཟླ་བའི་ཞབས་ཀྱི་ཞལ་ཆེམས་ལྟ་བུ་ཐུན་མོང་བའི་ལྟ་
བ་སྟོན་པའི་རིགས་ཚོགས་དང་། ཚིག་གསལ་འཇུག་པ་སོགས་དང་། ཐུན་མོང་མ་
ཡིན་པའི་བདེ་སྟོང་ གི་ཡེ་ཤེས་ སྟོན་ བྱེད་མདོར་བྱས། མདོ་བསྲེ། སྒྲོན་གསལ་
སོགས་ཀྱི་དཀའ་གནད་རྣམས། འཇམ་དབྱངས་གཞོན་ནུ་མཐོན་མཐིང་རལ་པའི་
ཟུར་ཕུད་དོར་ཏེ་གདན་གསུམ་ཚང་བའི་དགེ་བའི་བཤེས་གཉེན་གྱི་རྣམ་པར་
བསྟན་པ་རྗེ་བླ་མ་ཙོང་ཁ་པ་ཆེན་པོའི་ལེགས་བཤད་སྤྱི་དང་ཁྱད་པར་ས་གསུམ་
གྱི་སྒྲོན་མེ་གཅིག་པུ་འགྲེལ་པ་བཞི་སྦྲགས། གསལ་སྒྲོན་གདན་རྫོགས་སོགས་
ཀྱིས་རྗེན་པར་བསྟན་པའི་བཀའ་དྲིན་ལས། སྔོན་གྱི་ལོ་པཎ་རྣམས་ལྟར་ཐག་རིང་
པོར་འཚོལ་བའི་བྱ་དཀའ་བའི་ལས་བཤོལ་ཏེ། གདོད་ནས་རང་གི་སེམས་དང་
- 211 -



མཁྱེན་བརྩེའི་འོད་སྣང་ལས། ཨ་ཆི་ཐུ་ནོ་མན་ཧན་དུ་འབོད་པའི་གསུང་སྐོར།
ལྷན་ཅིག་ཏུ་གནས་ཀྱང་སྤྲོས་པའི་སྒྲིབ་གཡོགས་ཀྱིས་བསྒྲིབས་པའི་མ་རྒན་འོད་
གསལ་བའི་ཞལ་བཟང་མངོན་སུམ་དུ་མཐོང་བར་ནུས་པས་ན་རེ་བར་བྱེད་ཅེས་
པའོ། ། །
གཉིས་པ་ནི། ད་ལྟ་རང་རེ་ཡི་བློ་གསལ་འགའ་ཞིག །ཚུགས་ཐུབ་བདེན་
གྲུབ་ སོགས་བརྡ་ལ་ཞེན་པས། །སྣང་བ་ལིང་ལིང་དེ་ རང་སོར་བཞག་ནས། །
དགག་རྒྱུ་རྭ་ཅན་ཞིག་འཚོལ་བར་སྣང་སྟེ། །སྒྲིབ་བྲལ་ཨ་མ་ཡི་བཞིན་རས་དེ་ན།།
ལང་ལང་ལིང་ལིང་དེ་ཡོད་སྐད་མི་འདུག །གནས་འགག་མ་ཕིགས་པའི་བཤད་
བཤད་མང་ན། །ཨ་མ་རྒན་མོ་དེ་བྲོས་དོགས་འདུག་གོ །ཡོད་ཞིག་ཡོད་མོད་ཀྱང་
ད་ལྟའི་འདི་འདྲའི། །རོང་ རོང་འགལ་འདུ་ཅན་ཡིན་ཚོད་མི་སྣང་། །ཕ་མ་མཛའ་
གཅུགས་ཀྱིས་འབྲལ་མེད་བག་ཕེབས། །འཇམ་འཇམ་སྐྱིད་སྐྱིད་ཅིག་ཡིན་པར་
སྣང་ངོ༌། །ཞེས་སོ། །
དོན་ནི། ད་ལྟར་རང་ཅག་རི་བོ་དགའ་ལྡན་པའི་བློ་གསལ་རིགས་པ་སྨྲ་བ་
ཕལ་ཆེར་ཡིག་ཆའི་བཤད་ཚོད་ལ་ཞེན་ནས། ཚུགས་ཐུབ་དང་བདེན་གྲུབ་ཙམ་ལ་
དགག་བྱར་འདོད་ཀྱང་རང་ཅག་རྣམས་ལ་མངོན་སུམ་དུ་སྣང་བའི་སྣང་ཆ་ལིང་
ལིང་བ་དེ་བཀག་ན་ཆད་མཐར་ལྷུང་བའི་དོགས་པ་བྱེད་མོད། དེ་ལྟ་བུ་གཏན་མ་
ཡིན་ཏེ། རང་ཅག་རྣམས་ལ་ཆོས་ གང་སྣང་ཡང་། རང་ངོས་ནས་གྲུབ་པའི་ཨ་
འཐས་འབའ་ཞིག་སྣང་ལ། དང་པོར་དེ་ཉིད་བཀག་ནས། སླར་ལྟ་བ་རྙེད་པའི་
མཚམས་སུ་སྣང་ཙམ་གྱི་ཆ་ཞིག་དང་། རང་ངོས་ནས་གྲུབ་པར་སྣང་བའི་ཆ་ཞིག་
སོ་སོར་ཕྱེད་ཡོང་བས་དེ་ནས་སྣང་ཙམ་མི་འགོག་པར། རང་ངོས་ནས་གྲུབ་པའི་
ཆ་དེ་འགོག་དགོས་ལ། ད་ལྟ་བློ་གསར་གྱི་དུས་ནས་སྣང་བ་ལིང་ལིང་འདི་མ་
- 212 -



ལྟ་མགུར་ཨ་མ་ངོས་འཛིན་གྱི་འགྲེལ་པ།
བཀག་པར་དགག་རྒྱུ་རྭ་ཅན་ལྟ་བུ་ཚུགས་ཐུབ་བདེན་གྲུབ་སོགས་གཞན་ཞིག་
འཚོལ་བར་སྣང་སྟེ། ཀུན་རྟོག་གི་སྒྲིབ་གཡོགས་དང་བྲལ་བའི་ཨ་མ་འོད་གསལ་
ཆོས་སྐུའི་བཞིན་རས་སམ། འཛིན་སྟངས་ཀྱི་ངོ་དེ་ན་ད་ལྟའི་སྣང་བ་ལང་ལང་
ལིང་ལིང་སྟེ་ཨ་འཐས་འདི་བུ་གཏན་ནས་མེད་པས། དེ་ཉིད་དགག་བྱ་ཡིན་ལ།
དཀའ་བའི་གནད་འགག་མ་ཕིགས་པས་བཤད་བཤད་མང་ཡང་ཨ་མ་རྒན་མོ་
འོད་གསལ་ཆོས་ཀྱི་སྐུ་དེ་ཉིད་མཐོང་བར་མི་ནུས་པས་ན་བྲོས་དོགས་འདུག་གོ །
འོ་ན་ཆོས་རྣམས་ཡོད་མོད་ཀྱང་ད་ལྟ་ངེད་རང་རྣམས་ལ་ཚུགས་ཐུབ་ཏུ་སྣང་བ་
འདི་དང་འདྲ་བའི་ཤ་བའི་རྭ་ཅོ་ལྟར་རོང་རོང་འབྲེལ་མེད་ཅིག་ཡིན་ཚོད་མི་སྣང་
ལ༑ ཨ་ མ་ འོད་ གསལ་ སྟོང་པ་ཉིད་དང་། ཕ་རྒན་བདེ་བ་ ཆེན་པོའི་ཡེ་ཤེས་
གཉིས་དུས་ནམ་དུ་ཡང་འབྲལ་བ་མེད་ཅིང་མཛའ་བས་འཁྱུད་པའི་བག་ཕེབས་
སྤྲོས་པའི་ཟུག་རྔུ་ཐ་མལ་གྱི་སྣང་ཞེན་དང་བྲལ་བས་འཇམ་འཇམ་མ་དག་པའི་སྒྱུ་
ལུས་དང་། དག་པའི་སྒྱུ་ལུས་གཉིས་རིམ་བཞིན་ཐོབ་པའི་སྐྱིད་སྐྱིད་ཅིག་ཡིན་
པར་སྣང་ངོ་ཞེས་པའོ། ། །
འཇམ་འཇམ་སྐྱིད་སྐྱིད་གསུངས་པའི་དགོས་པ་ཤིན་ཏུ་གནད་ཆེ་སྟེ། གོང་
དུ་བཤད་པའི་ཐ་མལ་བའི་སྣང་བ་དང་ཞེན་པ་གཉིས་ནི་སྤྲོས་པའི་ཟུག་རྔུ་ཆེན་པོ་
ཡིན་ལ། དེ་དང་བྲལ་བའི་འཇམ་འཇམ་གཉིས་ནི་ཐོབ་བྱའི་གོ་འཕང་གི་ཆ་ཡིན་
པས། འདོད་བྱའི་དོན་གྲུབ་ན་སྐྱིད་པ་སྟེ་དགའ་བར་འགྱུར་བའི་ཕྱིར། གཉིས་པ་
གྲུབ་མཐའ་སྨྲ་བ་གཞན་གྱི་འདོད་པ་བརྗོད་པ་ལ་གསུམ། དངོས་ཀྱི་དོན་དང་།
དགོས་མེད་ཀྱི་དོགས་པ་བསལ་ཏེ་ཡང་དག་པའི་དོན་ལེགས་པར་གདམས་པ།
བཟོད་པ་གསོལ་བའོ། །དང་པོ་ལ་གཉིས། རྒྱ་གར་བ་རྣམས་ཀྱི་བཞེད་པའི་ཚུལ་
- 213 -



མཁྱེན་བརྩེའི་འོད་སྣང་ལས། ཨ་ཆི་ཐུ་ནོ་མན་ཧན་དུ་འབོད་པའི་གསུང་སྐོར།
དང་། བོད་སྔ་མ་རྣམས་ཀྱི་འདོད་པ་བརྗོད་པའོ། །དང་པོ་ནི། བྱེ་མདོ་རྣམ་རིག་
དང་ཤར་གསུམ་མཁན་པོས། །ཨ་མ་གླང་ཆེན་གྱི་ཐལ་ཀར་གཟུགས་ལ། །བེམ་
པོ་འཛུམ་རིས་ཀྱི་རྒྱ་སྟག་ཁྲ་བོ། །འཛིན་པ་ཀླད་མེད་ཀྱི་སྤྲེའུ་སྨྱོན་པ། །གཉིས་
མེད་ཚུགས་ཐུབ་ཀྱི་དོམ་བུ་ངར་མའི། །ཐ་སྙད་སྣ་ཚོགས་ཤིག་འདོགས་པར་བྱེད་
ཀྱང༌། །ཨ་མ་རྒན་མོ་དེ་སྟོར་ནས་འདུག་གོ །ཞེས་སོ། །
དོན་ནི། བྱེ་མདོ་སེམས་ཙམ་པ་དང༌། རང་རྒྱུད་ཤར་གསུམ་མཁན་པོ་སྟེ།
ཞི་འཚོ། ཡེ་ཤེས་སྙིང་པོ། ཀ་མ་ལ་ཤི་ལ་རྣམས་པས་ཀྱང་འོད་གསལ་སྟོང་པ་ཉིད་
གླང་ཆེན་ཐལ་ཀར་གྱི་གཟུགས་དང་འདྲ་བ་ངོས་མ་ཟིན་པར་ཐ་སྙད་སྣ་ཚོགས་
འདོགས་ པར་ བྱེད་དོ། །འདིར་འོད་གསལ་སྟོང་པ་ཉིད་ལ་གླང་ཆེན་གྱི་ སྒྲས་
བཏགས་པ་ནི་ཤིན་ཏུ་ལེགས་ཏེ། གླང་པོ་ཆེ་ནི་ཐེག་པ་ཆེ་བའམ་བརྟན་པའི་ཚད་
དུ་བྱེད་ལ། དེ་ལྟ་བུའི་འོད་གསལ་དེ་ཡང་ཐེག་ཆེན་མཐར་ཐུག་བླ་མེད་ཀྱི་ལམ་གྱི་
གཙོ་བོ་ཡིན་པའི་ཆ་ནས་བཤད་ཅིང་། ཐལ་ཀར་ཞེས་པ་ནི་དེ་ལྟ་བུའི་འོད་གསལ་
དེ་ཉིད་སྤྲོས་པའི་དྲི་མ་མཐའ་དག་དང་བྲལ་བའི་ཆ་ནས་བཤད་པའི་ཕྱིར། དེ་
ལྟར་མ་རྟོགས་པར་བྱེ་མདོ་གཉིས་ཀྱིས་ཕྱི་དོན་བདེན་གྲུབ་བེམ་པོ་འཛུམ་རིས་ཨ་
འཐས་སུ་བཀྲ་བས་བདེན་གྲུབ་ཀྱི་རྒྱ་སྟག་ཁྲ་བོ་དང་། སེམས་ཙམ་པས་ནང་
འཛིན་པ་རང་རིག་བདེན་གྲུབ་དང་། ཆ་མེད་ཤེས་བྱ་ལ་མི་སྲིད་ཀྱང་བདེན་གྲུབ་
འདོད་པས་ཀླད་པ་མེད་ཅིང་། ཆོས་མཐའ་དག་བདེན་གྲུབ་ཀྱི་སེམས་གཅིག་པོ་
སྣ་ཚོགས་སུ་འཕྱོ་བས་སྤྲེའུ་སྨྱོན་པ། རང་རྒྱུད་ཤར་གསུམ་རྣམས་གཟུང་འཛིན་
གཉིས་སུ་མེད་པས་ཕྱི་དོན་དང་། བདེན་གྲུབ་མེད་ཀྱང་ཆོས་ཐམས་ཅད་ཚུགས་
ཐུབ་ ཀྱིས་གྲུབ་པར་འདོད་པས་ཨུ་ཚུགས་ཤིན་ཏུ་ཆེ་བས་དོམ་བུ་དང༌། ཆོས་
-214-



ལྟ་མགུར་ཨ་མ་ངོས་འཛིན་གྱི་འགྲེལ་པ།
ཐམས་ཅད་རང་གི་ཐུན་མོང་མ་ཡིན་པའི་སྡོད་ལུགས་ཀྱི་ངོས་ནས་གྲུབ་པར་ནན་
གྱིས་སྨྲ་བས་ངར་མ་ལྟ་བུའི་ཐ་སྙད་སྣ་ཚོགས་སྨྲས་ཀྱང་། ཨ་མ་རྒན་མོ་འོད་
གསལ་ཆོས་སྐུ་མ་མཐོང་བར་སྟོར་ནས་འདུག་གོ་ཞེས་པའོ། །
གཉིས་པ་ནི། ས་རྙིང་ཀར་འབྲུག་གི་མཁས་གྲུབ་མང་པོས། །གསལ་སྟོང་
འཛིན་མེད་ཀྱི་རང་གི་རིག་པ། །ཀ་དག་ལྷུན་གྲུབ་ཀྱི་ཀུན་བཟང་རང་ཞལ། ། མ་
བཅོས་ལྷན་སྐྱེས་ཀྱི་ཕྱག་རྒྱ་ཆེན་པོ། །ཡོད་མིན་མེད་མིན་གྱི་ཁས་བླངས་བྲལ་
སོགས། །སྣ་ཚོགས་ཐ་སྙད་ཀྱི་ཞལ་ཕོ་སྒྲོག་ཀྱང་། །གཤིས་ལུགས་ཐིག་པོ་ཞིག་
ཡིན་ན་ལེགས་ཏེ། །མཛུབ་མོ་འཛུག་ས་དེ་ཅི་ཞིག་ཡིན་ཨང་། །ཞེས་སོ། །
དོན་ནི། བོད་འདིར་དཔལ་ལྡན་ས་སྐྱ་པ་ལ་ཚོགས་སློབ་གཉིས་དང་། ངོར་
རྫོང་གོང་གསུམ་སོགས་མང་དུ་མཆིས་པ་ལས། གཙོ་བོར་གྱུར་པ་གསང་ཆེན་
སློབ་བཤད་ནི་བལ་པོ་ཕམ་མཐིང་པ་ནས་ཚར་ཆེན་གྱི་བར་ཆིག་བརྒྱུད་དང་། དེ་
ནས་ ཡངས་ སུ་སོང་ བ་ ལ། འདིའི་འགྲེལ་ པ་ མཛད་ པ་ པོ་ མཁས་གྲུབ་ འཇམ་
དབྱངས་བཞད་པས་མཚར་ཆེན་ནས་བྱུང་བ་ལྟ་བུ་ཞིག་མཛད་འདུག་པ་ཐུགས་
རྒྱུས་མེད་པའི་སྐྱོན་དུ་མཆིས། དེའི་ལུགས་ལ་གསལ་སྟོང་འཛིན་མེད་ཀྱི་རིག་པ་
གནས་ལུགས་མཐར་ཐུག་ཏུ་འདོད་ པ་དང་། གསང་སྔགས་རྙིང་མ་ལ་མདོ་སྒྱུ་
སེམས་ གསུམ། སེམས་ཀློང་མན་ངག་གི་སྡེ། ཀློང་ སྡེ་ ལ་ཡང༌། དཀར་ནག་ཁྲ་
གསུམ་བཅས་མང་དུ་མཆིས་པའི་ནང་ཚན། མན་ངག་གི་སྡེ་པ་རྣམས་ཀྱིས་རང་གི་
རིག་པ་སྐྱོན་ཡེ་ནས་དག་ཅིང་། ཡོན་ཏན་ཡེ་ནས་ལྷུན་རྫོགས་ཀུན་ཏུ་བཟང་པོ་
གཞོན་ནུ་བུམ་སྐུ་གནས་ལུགས་མཐར་ཐུག་ཏུ་འདོད་པ་དང༌། བཀའ་བརྒྱུད་པ་
རྣམས་ཀྱིས་བློས་གསར་དུ་མ་བཅོས་པ་སེམས་སོ་མ་ལྷན་སྐྱེས་ཕྱག་རྒྱ་ཆེན་པོ་
- 215 -



མཁྱེན་བརྩེའི་འོད་སྣང་ལས། ཨ་ཆི་ཐུ་ནོ་མན་ཧན་དུ་འབོད་པའི་གསུང་སྐོར།
བ།ནས་ ལུགས་སུ་སྨྲ་བ་དང་། ཐང་ སག་པ་རྣམས་ཡོད་མིན་མེད་མིན་ གནས་
ལུགས་སུ་སྨྲ་བ་ སོགས་ རང་ རང་ གི་གྲུབ་མཐའ་ གྲོལ་ ལམ་མཐར་ཐུག་ཏུ་ སྒོ་
བཏགས་ཀྱང་། རྩ་བའི་སློབ་དཔོན་རྣམས་ཀྱི་དགོངས་པ་ཐང་སག་པ་མ་གཏོགས་
རང་ རེ་དང་མཐུན་ཀྱང་། རྗེས་འབྲངས་གྱ་ཚོམ་ཅན་རྣམས་ ཀྱིས་སྨྲ་བ་རྣམས་
གཤིས་ ལུགས་མ་འཕྱུགས་ པའི་ ཐིག་པོ་ཞིག་ཡིན་ན་ལེགས་ཏེ། རྗེས་འཇུག་
རྣམས་ཀྱིས་གནས་ལུགས་མཐར་ཐུག་འདིའོ་ཞེས་མཛུབ་མོ་འཛུག་ས་དེ། དོན་གྱི་
གནས་ལུགས་ལྟ་ཅི། སེམས་ཀྱི་ཀུན་རྫོབ་པའི་གནས་ཚུལ་ཙམ་དུ་འདུག་པས།
གནས་ལུགས་མཐར་ཐུག་ཡིན་ཞེས་སྨྲ་བ་འདི་ཇི་འདྲ་ཞིག་ཡིན་ཨང་ཞེས་རྗེས་
འབྲངས་ལ་མ་རངས་པའི་ཚིག་གོ །
གཉིས་ པ་ ནི། ཕྱི་དོན་མ་བཤིག་པའི་ བློ་འཚུབ་མི་དགོས། །དོན་སྨྲ་སྡེ་
གཉིས་རྣམས་ དགྱེས་ དགྱེས་ མཛོད་ཅིག །རང་ རིག་ མ་ ཡིན་ ཀྱང་ ཚད་ གཞལ་
འཐད་པས། །རྣམ་རིག་སྨྲ་བ་ཀུན་དགྱེས་དགྱེས་མཛོད་ཅིག །རང་མཚན་མ་གྲུབ་
ཀྱང་རྟེན་འབྲེལ་བཀྲ་བས། །ཤར་གསུམ་མཁན་པོ་ཀུན་དགྱེས་དགྱེས་མཛོད་ཅིག
གསལ་སྟོང་མི་འགལ་བས་གཟུང་ཡང་ཆོག་གི །སློབ་བཤད་རྒྱུད་འཛིན་རྣམས་
དོགས་ཆུང་མི་དགོས། །ཀ་ནས་དག་ན་ཡང་བཟང་ངན་འཐད་པས། །རིག་འཛིན་
ཞིག་པོ་རྣམས་བཟང་ཞེན་མི་དགོས། །བཅོས་ནས་བསྒོམས་ན་ཡང་ལྷན་ སྐྱེས་
འཆར་བས། །རྟོགས་ལྡན་རྒན་པོ་རྣམས་ཨུ་ཚུགས་མི་དགོས། །ཡོད་མེད་སྤྲོས་
བྲལ་དེ་ཁས་བླངས་ཆོག་པས། །རྟོག་གེ་མགོ་མཁྲེགས་རྣམས་ཚབ་ཚུབ་མི་བྱེད། །
ཅེས་སོ། །
དོན་ནི། ཐ་སྙད་དུ་ཕྱི་དོན་ཡོད་ཀྱང་རང་བཞིན་གྱིས་མ་གྲུབ་པ་ཁས་ལེན་
-216 -



ལྟ་མགུར་ཨ་མ་ངོས་འཛིན་གྱི་འགྲེལ་པ།
པ་མི་འགལ་བས། དོན་སྨྲ་སྡེ་གཉིས་དགོས་མེད་ཀྱི་དོགས་པ་མ་མཛད་པར་ཁོ་བོ་
ཅག་རང་བཞིན་མེད་པ་གནས་ལུགས་སུ་འདོད་པ་འདི་ལ་ཐུགས་དགྱེས་དགྱེས་
མཛོད་ཅིག ཁ་ནང་ཁོ་ནར་བལྟ་བས་འཛིན་རྣམ་ཡན་ལག་གར་བ་མེད་ཀྱང་ཚད་
མས་ཡུལ་གཞལ་བར་འཐད་པས་རྣམ་རིག་སྨྲ་བ་ཀུན་དགྱེས་དགྱེས་མཛོད་ཅིག །
རང་ངོས་ནས་མ་གྲུབ་ཀྱང་སྣང་ཙམ་དུ་བྱ་བྱེད་འཐད་པས་ཤར་གསུམ་མཁན་པོ་
ཀུན་དགྱེས་དགྱེས་མཛོད་ཅིག །རང་ངོས་ནས་མ་གྲུབ་ཀྱང་སྣང་ཙམ་དུ་སེམས་ཀྱི་
གསལ་ སྟོང་ གཉིས་ མི་འགལ་བར་ གཟུང་ཆོག་ པས། སློབ་བཤད་རྒྱུད་འཛིན་
རྣམས་དོགས་ཆུང་མི་དགོས། དོན་དམ་པར་བཟང་ངན་མེད་ཀྱང་སྣང་ཙམ་དུ་
བཟང་ངན་འཐད་པས། རིག་འཛིན་ཞིག་པོ་རྣམས་བཟང་ཞེན་མི་དགོས། སེམས་
ཀྱི་གནས་ཚུལ་རིགས་པས་གཏན་ལ་ཕབས་ཏེ་བཅོས་ནས་བསྒོམས་ན་ཡང་འོད་
གསལ་ཕྱག་རྒྱ་ཆེན་པོ་འཆར་བས། ཀར་འབྲུག་གི་རྟོགས་ལྡན་རྒན་པོ་རྣམས་
སེམས་མ་བཅོས་པ་ཁོ་ན་བསྒོམས་དགོས་ཞེས་ཨུ་ཚུགས་བྱེད་མི་དགོས། རྟག་
ཆད་ཀྱི་མཐའ་གཉིས་དང་བྲལ་བ་དེ་གནས་ལུགས་སུ་ཁས་བླངས་ཆོག་པས་ཐང་
སག་པའི་རྟོག་གེ་པ་དམ་པའི་མགོན་ལ་མི་བསྟེན་པའི་མགོ་མཁྲེགས་རྣམས་མ་
རིག་པའི་གདོན་གྱིས་ཟིན་པའི་ཚབ་ཚུབ་མ་བྱེད་པར་ཡང་དག་པའི་ལམ་ལ་
ཞུགས་ཤིག་ཅེས་འདོམས་པའོ། །
གསུམ་པ་ནི། འོན་ཀྱང་གཞུང་ལུགས་ལ་སྦྱངས་པ་ཆུང་རྣམས། ཐ་སྙད་
སྦྱོར་ཚུལ་ཞིག་མ་མཁྱེན་ཡིན་སྲིད། ཁོ་བོ་ཁྱེད་ཅག་ལ་མི་གུས་མ་ལགས། །ཕོག་
ཐུག་བྱུང་ན་ནི་བཟོད་པར་མཛོད་ཅིག །ཅེས་སོ། །དོན་ནི། དེང་དུས་ས་རྙིང་ཀར་
འབྲུག་སོགས་ཚད་མའི་གཞུང་ལ་སྦྱངས་པ་ཆུང་བས་ཐ་སྙད་སྦྱོར་ཚུལ་མ་མཁྱེན་
- 217 -



མཁྱེན་བརྩེའི་འོད་སྣང་ལས། ཨ་ཆི་ཐུ་ནོ་མན་ཧན་དུ་འབོད་པའི་གསུང་སྐོར།
པའི་དབང་གིས་སྐྱོན་བྱུང་བ་ཡིན་པའང་སྲིད་ལ། ཁོ་བོ་ཁྱེད་རྣམས་ལ་མ་གུས་པ་
ནི་མ་ལགས་ཏེ། ཆོས་སྤོང་གི་ལས་ཇི་བཞིན་དུ་ཤེས་པའི་ཕྱིར། འོན་ཀྱང་ཟབ་
དོན་སྨྲས་པའི་ཞར་ལ་གྲུབ་མཐའི་སྐྱོན་ལྷོངས་པས་ཕོག་ཐུག་བྱུང་ན་བཟོད་པར་
མཛོད་ཅིག་པའོ། །
གསུམ་པ་རང་ཉིད་ཀྱིས་ཟབ་མོ་རྟེན་འབྱུང་ཇི་ལྟར་བཙལ་བའི་ཚུལ་ལ་
གསུམ། གཞུང་ གང་ ལ་ བརྟེན་ ནས་ བཙལ་བ། བཙལ་ ནས་ རྙེད་ པ། རྙེད་ པའི་
བཀའ་དྲིན་རྗེས་སུ་དྲན་པའོ། །དང་པོ་ནི། ཁོ་བོ་ཀུན་ཤེས་ཀྱི་ཤར་པོ་མིན་ཡང་།།
ཕ་མེད་གཞུང་ལུགས་ཀྱི་རྟ་ཕོ་བཟང་པོར། །རྟག་སྦྱོར་གུས་སྦྱོར་གྱིས་བཞོན་ཚུལ་
མཁས་པས། །གཅིག་རྡུགས་འཕྲང་ལས་ནི་ཐར་པར་རེའོ། །ཞེས་སོ། །
དོན་ནི། ཁོ་བོ་རོལ་པའི་རྡོ་རྗེ་འོད་གསལ་མངོན་གསུམ་དུ་མཐོང་བའི་བློ་
གྲོས་ཀྱི་ལུས་སྟོབས་རྫོགས་པའི་ཤར་པོ་མིན་ཡང་། ཕ་མེས་ཀླུ་སྒྲུབ། ཡབ་རྒྱལ་ ་
བ་གཉིས་པའི་གཞུང་ལུགས། དྲིན་ཅན་བླ་མའི་མན་ངག་གི་རྟ་ཕོ་བཟང་པོར།
གུས་རྟག་གི་སྦྱོར་བས་བཞོན་ཚུལ་ལ་མཁས་པས། མཁས་རློམ་རྣམས་ཚིག་དོན་
ཤེས་ཀྱང་། ཉམས་ལེན་གྱི་ཚེ་ལས་ཉོན་གྱི་འཕྲང་དམ་པོ་གཅིག་པུ་དེར་རྡུགས་པ་
སྟེ་ཐོགས་པས་ཐར་དཀའ་བའི་འཕྲང་ལས་མྱུར་དུ་ཐར་ པར་ རེ་ཞེས་པའོ། །
གཉིས་པ་ནི། འཚོལ་དགོས་མི་འདུག་སྟེ་འཚོལ་མཁན་རང་ཡིན། །བདེན་པར་མི་
ཞེན་ཏེ་རྫུན་པ་ཉིད་ཡིན། །རྫུན་པ་མི་འགོག་སྟེ་བདེན་པ་རང་ཡིན། །ཆད་མིན་
རྟག་མིན་ལ་ངལ་གསོས་ཆོག་གོ །ཞེས་སོ། །
དོན་ནི། འོད་གསལ་ལྷན་ཅིག་སྐྱེས་པའི་ཡེ་ཤེས་དེ་ཕྱི་རོལ་ནས་འཚོལ་
དགོས་མི་འདུག་སྟེ། འཚོལ་མཁན་ཁོ་རང་དང་དབྱེར་མེད་པའི་ཕྱིར། རྟེན་འབྲེལ་
• 218 -



ལྟ་མགུར་ཨ་མ་ངོས་འཛིན་གྱི་འགྲེལ་པ།
རྣམས་ལ་སྣང་ཙམ་མ་གཏོགས་བདེན་པར་མི་ཞེན་ཏེ། རྫུན་པ་ཡིན་པའི་ཕྱིར།
སྣང་ཙམ་ཐ་སྙད་དུ་མི་འགོག་སྟེ། དོན་དམ་པར་མེད་ཀྱང་། སྣང་ཙམ་དུ་བྱ་བྱེད་
འཐད་པས་བདེན་པ་སྟེ་མི་བསླུ་བའི་ཕྱིར། ཐ་སྙད་དུ་ཡོད་པས་ཆད་པ་ཡང་མ་
ཡིན། དོན་དམ་དུ་མེད་པས་རྟག་པའང་མ་ཡིན་ལ། སྤྲོས་པ་མཐའ་དག་དང་བྲལ་
བའི་དབྱིངས་འོད་གསལ་ལས་མི་གཡོ་བར་ངལ་གསོས་པས་ཆོག་པའི་ཕྱིར་ཞེས་
པའོ། །
གསུམ་པ་ནི། ཨ་མ་མ་མཐོང་ཡང་མིང་ཙམ་ཞིག་གིས། །ཕ་མ་དྲིན་ཅན་དེ་
ཡུན་རིང་སྟོར་བ། །གན་ན་འདུག་པ་བཞིན་འཕྲད་པར་སྣང་གི །ཀླུ་སྒྲུབ་ཡབ་
སྲས་དེ་བཀའ་དྲིན་ཆེའོ། །བློ་བཟང་གྲགས་པ་དེ་བཀའ་དྲིན་ཆེའོ། །དྲི་ཅན་བླ་མ་
དེ་བཀའ་དྲིན་ཆེའོ། །བཀའ་དྲིན་གསོ་ཐབས་སུ་ཨ་མ་མཆོད་དོ། །ཞེས་སོ། །
དོན་ནི། ཨ་མ་འོད་གསལ་སྟོང་པ་ཉིད་བདེན་པར་མངོན་སུམ་དུ་མ་མཐོང་
ཡང་མིང་ཙམ་བརྡ་ཙམ་དུ་ཕ་བདེ་བ་ཆེན་པོའི་ཡེ་ཤེས་དང་། མ་འོད་གསལ་ཆོས་
སྐུ་གཉིས་ཡུན་རིང་སྟེ་ཐོག་མེད་ནས་སྟོར་བ། བླ་མའི་མན་ངག་གིས་མནན་ཏེ་
འགྲམ་ན་འདུག་པ་བཞིན་འཕྲད་པར་སྣང་བས། ཀླུ་སྒྲུབ་ཡབ་སྲས། རྗེ་བླ་མ། རྩ་
བའི་བླ་མ་རྣམས་བཀའ་དྲིན་ཆེའོ། །བཀའ་དྲིན་གཟོ་བའི་ཐབས་སུ་ཨ་མ་འོད་
གསལ་སྐྱེ་མེད་དེ་བདེ་ཆེན་ཡེ་ཤེས་ཀྱིས་བསྒོམས་ཏེ་འབྲས་བུའི་མྱང་འདས་མྱུར་
དུ་མངོན་དུ་བྱས་པ་ལ་བརྟེན་ནས་འགྲོ་བའི་དོན་རྒྱ་ཆེར་འགྲུབ་པས་རྒྱལ་བ་
མཐའ་དག་མཉེས་པའི་མཆོད་པ་བྱ་ཞེས་པའོ། །
གསུམ་པ་མཇུག་གི་དོན་ལ་གསུམ། དགེ་བ་བསྔོ་བ། ལྟ་བ་རྙེད་པ་ལ་ཡི་
རང་བ། སྦྱར་བྱང་སྨོས་པའོ། །དང་པོ་ནི། སྐྱེ་མེད་བརྗོད་བྲལ་གྱི་ཨ་མ་རྒན་མོ། །
- 219 -



མཁྱེན་བརྩེའི་འོད་སྣང་ལས། ཨ་ཆི་ཐུ་ནོ་མན་ཧན་དུ་འབོད་པའི་གསུང་སྐོར།
རིག་པའི་བུ་ཆུང་དང་ལྷན་ཅིག་འཛོམས་ནས། །ཀུན་བཟང་སྤྱོད་པ་ཡི་དགའ་སྟོན་
ཆེན་པོས། །མ་རྒན་འགྲོ་བ་ཀུན་གཏན་བདེར་འཁྲིད་དོ། །ཞེས་སོ། །
དོན་ནི། འདི་ལྟར་བཤད་པའི་དགེ་བས་དོན་དམ་པར་སྐྱེ་བ་མེད་པར་
མངོན་སུམ་དུ་རྟོགས་པ་ལྟར་བརྗོད་དུ་མི་ནུས་པས་ཨ་མ་རྒན་མོ་མའི་འོད་གསལ་
དེ་དང་། སྟོང་པ་ཉིད་ཀྱི་དོན་རིག་པའི་བུའི་འོད་གསལ་གཉིས་དབྱེར་མེད་དུ་
འདྲེས་ནས་གང་སྣང་བདེ་སྟོང་གི་རྣམ་རོལ་དུ་འཆར་བའི་ཀུན་བཟང་སྤྱོད་པའི་
དགའ་སྟོན་ཆེན་པོས་མ་རྒན་འགྲོ་བ་ཀུན་གཏན་བདེ་ཟུང་འཇུག་གི་དགའ་ཚལ་
ཆེན་པོར་འཁྲིད་པར་ཤོག་ཅིག་པའོ། །
གཉིས་པ་ནི། ཨེ་མ་ལ་རོལ་པའི་རྡོ་རྗེ། །ཨ་འོ་ལ་སྐྱིད་པའི་རྐང་བྲོ། །འོ་
ན་ལ་འདི་རུ་བརྡུངས་ནས། །ཨ་ཧོ་ལ་དཀོན་མཆོག་མཆོད་དོ། །ཞེས་སོ། །དོན་
ནི། ཨེ་དང་མ་གཉིས་ཀྱིས་མཚོན་པའི་བདེ་སྟོང་གི་ཡེ་ཤེས་ལ་རྟག་ཏུ་རོལ་བའི་
ཟུང་འཇུག་གི་རྡོ་རྗེ། ཨ་དང་འོ་གཉིས་ཀྱིས་མཚོན་པའི་གཏན་བདེའི་སྐྱིད་པའི་གོ་
འཕང་ཐོབ་ནས་གཞན་དོན་དུ་ཟུང་འཇུག་གི་རྐང་བྲོ། འོ་ན་ལ་འདི་རུ་སྟེ་སྣོད་
བཅུད་ཀུན་ལ་བརྡུངས་ཏེ་ཐ་མལ་གྱི་སྣང་ཞེན་མཐར་བསྐྲད་ནས་འགྲོ་བ་ཀུན་
འདྲེན་པའི་ཐབས། ཨ་ཧོ་ལ་གསུམ་གྱིས་མཚོན་པའི་སྒྱུ་འོད་ཟུང་གསུམ་གྱི་ཆོས་
བསྟན་ཏེ་མྱུར་དུ་འཁོར་བ་མཐའ་དག་གདོང་ནས་སྤྲུགས་ཏེ་རྒྱལ་བ་དགྱེས་པའི་
ཐབས་ལ་འབད་ཅེས་པའོ། །
གསུམ་པ་ནི། ཞེས་ཨ་མ་ངོ་ཤེས་ཀྱི་རྫུན་ཚིག་བྲག་ཅའི་སྒྲ་དབྱངས་འདི་
ཡང་དབུ་མ་ཆེན་པོ་ལ་ལྷག་པར་མོས་པའི་ལྕང་སྐྱ་རོལ་པའི་རྡོ་རྗེས་སྤྲུལ་པའི་
གནས་མཆོག་རི་བོ་རྩེ་ལྔར་སྨྲས་པའི་ཡེ་གེ་པ་ནི་དགེ་སློང་དགེ་ལེགས་ནམ་
- 220 -



--
-
--
ལྟ་མགུར་ཨ་མ་ངོས་འཛིན་གྱི་འགྲེལ་པ།
མཁའོ། །ཞེས་སོ། །དོན་ནི། ཨ་མ་འོད་གསལ་ཆོས་སྐུ་མངོན་སུམ་དུ་རྟོགས་པའི་
མཐུས་སྣང་ཙམ་དུ་ཇི་བཞིན་སྟོང་པའི་རྟེན་འབྱུང་བྲག་ཅའི་སྒྲ་དབྱངས་འདི་ཡང་
དབུ་མ་ཆེན་པོ་ཐལ་འགྱུར་བའི་ལུགས་མཆོག་རྣལ་འབྱོར་བླ་མེད་དང་ཟུང་དུ་
འཇུག་པའི་གནས་ལ་ལྷག་པར་མོས་པ་ཞེས་སོགས་གཞན་རྣམས་གོ་སླའོ། །
སྨྲས་པ། དུས་གསུམ་མཆོག་ཏུ་དགེ་བའི་དངོས་པོའི་ནོར་འཛིན་ཁྱོན་ལས་
ལེགས་ འཁྲུངས་ སྟོབས་ བཅུའི་ ཡོངས་ འདུ་ ས་ བརྟོལ་ གཡུར་ཟའི་དྲིས། །སྲིད་
འདིའི་ལྔ་བདོའི་ནག་ཀླུང་སྟུག་པོའི་ཉེས་པའི་ཚོགས་འཇོམས་འགྲོ་བའི་བླ་མ་བུ་
རམ་ཤིང་པའི་རྒྱལ་ཚབ་ཆེ། །མཁྱེན་པའི་ཡེ་ཤེས་འཆི་བ་མེད་པའི་རྫིངས་རིང་ལྟོ་
བར་མདོ་དང་སྔགས་ཀྱིས་ལེགས་པར་བཤད་པའི་ནོར་བུའི་ཚོགས། །སྟོང་ཉིད་
སྙིང་རྗེ་གཉིས་སུ་མེད་པའི་སྒྲོན་མེ་ས་གསུམ་སྐྱབས་གཅིག་རྗེ་བཙུན་བླ་མ་དང་
པོའི་མགོན། །གང་དེའི་ ལེགས་བཤད་རྒྱུད་མང་ ཁྲོལ་བའི་གླུ། །སྐལ་བཟང་རྣ་
བར་སྙན་པ་ཚངས་པའི་གསུང་། །ཆེས་ཆེར་རྨོངས་པའི་འགྲོ་ལ་བྲག་ཅའི་སྒྲ། །
མཁས་རློམ་གླང་ པོའི་ སྙིང་ལ་ཚེར་མ་བཞིན། །ཆུ་ཀླུང་ གཅིག་ལས་རྣག་ཁྲག་
བདུད་རྩི་སོགས། །སྣ་ཚོགས་དུ་མར་སྣང་བཞིན་དོན་བྱེད་པ། །ཀུན་རྫོབ་འཁྲུལ་
བའི་ཆོས་ཀུན་དོན་དམ་དབྱིངས། །མ་ རྙེད་དབུ་མའི་ལམ་བཟང་མངོན་སུམ་
བསྟན། །སྐད་གཅིག་ཙམ་ལ་རྒྱ་ཆེན་ཤེས་བྱའི་མཐའ། །འཇལ་ནུས་ཟབ་ཡངས་
ཐུགས་ཀྱི་རྒྱ་མཚོ་ཆེར། །འོད་གསལ་ཆོས་སྐུའི་རི་བོང་འཛིན་པའི་གཟུགས། །མི་
འཆར་ ལྐོག་ཏུ་ གྱུར་ དེ་ དེ་ ག་ རེ། །བདེ་ སྟོང་ དབྱེར་ མེད་ ལངྐའི་ བདག་ པོའི་
གཟུགས། །བློ་ལྡན་སྙིང་གི་རིན་ཆེན་རྩིག་ངོས་ལ། །ཤར་ཚེ་བདག་ཡིད་ཧ་ནུ་མན་
གང་། །དགའ་བའི་ཟློས་གར་བསྒྱུར་ལ་ཅི་ཡང་བྲེལ། །ཆོས་བརྒྱད་འབོད་གྲོགས་
--
- 221 -



མཁྱེན་བརྩེའི་འོད་སྣང་ལས། ཨ་ཆི་ཐུ་ནོ་མན་ཧན་དུ་འབོད་པའི་གསུང་སྐོར། །
འཕྲུལ་གྱི་ཉེར་དྲངས་པའི། །དམ་པའི་ཆོས་ཀྱི་སིཏྟ་དོར་བྱས་ནས། །འདིར་སྣང་
རི་དྭགས་སྙེགས་ལ་ལེགས་བཤད་འདིས། །མི་ཕན་བྱང་བསྟན་ཕུག་པར་ཉི་ཟེར་
བཞིན། །དཔལ་ ལྡན་ སྟོབས་ བཅུའི་ རྩལ་ འཆང་ འདྲེན་ པ་ ཀུན། །ཀུན་ དགའི་
ལེགས་བཤད་སྤེལ་ཕྱིར་རྒྱལ་བའི་སྲས། །སྲས་བཅས་ཀུན་གྱི་གཙུག་ན་མཐོ་བའི་
ལྷ། །ལྷ་མཆོག་ཧེ་རུ་ཀ་ དཔལ་ གསུམ་ ལྡན་ གར། ཁྱོད་ ཀྱི་ ལེགས་བཤད་ཟབ་
བརླིང་རྒྱ་མཚོའི་མཐའ། །བདག་ཡིད་ཀརྐ་ཊ་ཡིས་འཇལ་ནུས་ཅི། །དེ་ལྟ་མོད་ཀྱི་
དམ་ པས་ བསྐུལ་བའི་ངོར། །འཇམ་ དབྱངས་ བླ་ མའི་ དགོངས་ དོན་ ཇི་ བཞིན་
བཀོད། །གྲགས་ སྐམ་ སྲིད་ པའི་ རྩེ་ མོར་ མངོན་ མཐོ་ ཡང་། །ལེགས་ བཤད་
དགོངས་དོན་འབྱེད་པའི་སྤོབས་པ་ཕྲ། །བསྟན་འཛིན་མ་ལ་ཡར་སྐྱེས་ཕལ་པ་
ཡིས། །ཧ་རི་ཙནྡན་ཁོ་བོར་བསྐྲུན་ནུས་མིན། །དགེ་འདིས་ལེགས་བྱས་འཆི་མེད་
ཉལ་འགྲོའི་ཚོགས། །ཐུབ་བསྟན་རྙོག་པའི་དྲི་མ་དྲུངས་ཕྱུང་སྟེ། །འགྲོ་ཀུན་རྣམ་
དཀར་དགེ་ཚོགས་གངྒཱ་དང་། །ལྷན་ཅིག་ཀུན་མཁྱེན་རྒྱ་མཚོར་འཇུག་གྱུར་ཅིག །
སྟོབས་བཅུ་མངའ་བའི་བློ་གྲོས་རྣམ་པར་རྒྱལ་བའི་ཁང་བཟང་དམ་པ་རུ། །མདོ་
རྒྱུད་གཞུང་ལུགས་འཆི་བ་མེད་པའི་དཔལ་ལ་རྣམ་ཀུན་དབང་བསྒྱུར་ཅིང་། །ཕས་
རྒོལ་ལྷ་མིན་གཡུལ་ལས་རྣམ་རྒྱལ་གྲགས་པ་སྲིད་གསུམ་ཁྱབ་མཛད་པའི། །
གསེར་ཞུན་འཆང་བའི་བསྟན་པ་རིན་ཆེན་ཕྱོགས་དུས་ཀུན་ཏུ་རྒྱས་གྱུར་ཅིག །
ཅེས་མཁས་གྲུབ་ཀུན་གྱི་གཙུག་རྒྱན་ལྕང་སྐྱ་རོལ་པའི་རྡོ་རྗེའི་ཉམས་
མགུར་འདི་ལ་སྔགས་དང་སྦྱར་བའི་འགྲེལ་པ་ཞིག་དགོས་ཞེས་མཚུངས་བྲལ་
དམ་པའི་སྐྱེས་མཆོག་ལྕང་སྐྱ་མཆོག་སྤྲུལ་རིན་པོ་ཆེ་དང་། སྒྲུབ་ཁང་སྤྲུལ་པའི་སྐུ་
བཅས་ནས་བསྐུལ་ངོར་དམ་པ་གང་དེ་ལ་དད་པ་དང་ལྡན་པ། ༧གོང་མ་ཆེན་པོའི་
-222 -



ལྟ་མགུར་ཨ་མ་ངོས་འཛིན་གྱི་འགྲེལ་པ།
ལུང་གིས་ཞྭ་སེར་བསྟན་པའི་གསལ་བྱེད་ཨ་ཆི་ཐུ་ནོ་མོན་ཧན་དུ་འབོད་པས་བཞི་
སྡེ་དགའ་ལྡན་བསམ་གཏན་གླིང་གི་རང་ཤག་ཟུང་འཇུག་བདེ་བ་ཆེན་པོའི་ཕོ་བྲང་
དུ་སྦྱར་བའི་ཡི་གེ་པ་ནི་དད་བརྩོན་དགེ་ལ་འདུན་པ་དྲུང་ཡིག་དགེ་སློང་རྒྱ་མཚོ་
དཔལ་འབར་གྱིས་བགྱིས་པ་ཛ་ཡཎྜ། མངྒ་ལཾ།། །།
-223 -



ཕྱག་རྒྱ་ཆེན་པོའི་ལྟ་བ་སྤྱི་ཁྱབ་ཏུ་ངོ་སྤྲོད་པའི་ཁྲིད་ཡིག་
ཕྱོགས་སྒྲིག་བཞུགས་སོ། །
རྩོམ་པ་པོ།
གཉལ་སྟོན་དཔལ་འབྱོར་ལྷུན་གྲུབ་སོགས།
རྩོམ་སྒྲིག་འགན་འཁུར་བ། བཀྲ་ཤིས་དངོས་གྲུབ།
མདུན་ཤོག་ཇུས་འགོད་པ། རྡོ་རྗེ། ཡེ་ཤེས་ཆོས་མཚོ།
དཔེ་སྐྲུན་འགྲེམས་སྤེལ་ཚན་པ། བོད་ལྗོངས་མི་དམངས་དཔེ་སྐྲུན་ཁང་།
(ལྷ་ས་གླིང་སྐོར་བྱང་ལམ་སྒོ་ཨང་20པ)
པར་འདེབས་ཚན་པ། ལྷ་ས་ཧྥུ་མིང་པར་འདེབས་འགན་འཁྲི་ཚད་ཡོད་ཀུང་སི། །
དེབ་ཚད། །
880×1230 1/32
7.75
པར་ཤོག
ཡིག་གྲངས།
ཁྲི 13
པར་གཞི།
2010ལོའི་ཟླ་1པོར་པར་གཞི་1བསྒྲིགས།
པར་ཐེངས།
2010ལོའི་ཟླ་1པོར་པར་ཐེངས་1བཏབ།
པར་གྲངས།
01–2,000
དཔེ་དེབ་ཨང་རྟགས། ISBN 978-7-223-02755=7
རིན་གོང་སྒོར།
པར་གཞི་སྒེར་བདག་ཡིན་པས་འདྲ་བཅོས་པར་འདེབས་མི་ཆོག
17.00



图书在版编目(CIP)数据
耳传如意之宝总论:藏文/涅顿边觉论珠等编,一拉萨:
西藏人民出版社,2010.1
ISBN 978-7-223-02755-7
I. 0耳… II. 1涅.III. 0喇嘛教一研究一藏语
IV. 08946.6.
十让
1日
中国版本图书馆CIP数据核字(2009)第187570号
耳传如意之宝总论
编著涅顿边觉论珠等
责任编辑扎西欧珠
封面设计 多吉 益西群措
出版发行 西藏人民出版社(拉萨市林廓北路20号)
印刷 拉萨福明印刷有限责任公司
开 本 880x1230 1/32
印张 7.75
数 13 万
版 次 2010年1月第1版
印次 2010年1月第1次印刷
印 数 01-2,000
书 号 ISBN 978-7-223-02755-7
定 价 17.00 元
版权所有翻印必究。(如有印装质量问题,请与出版社发行部联系调换)
发行部联系电话(传真):0891-6826115
本张数次 次数号



责任编辑扎西欧珠
封面设计多杰
封面技术人员益西群措
ISBN 978-7-223-02758-8
9"78722znairael、
